IL PICCOLO
Anno XXI
UFFICI: Piazza delle Legna N. 2.
Trieste, Martedì 18 Febbraio 1902
TELEFONO: Amminist. N. 800 - Redaz. N. 227.
N. 7343

================================================================================
INFORMAZIONI ABBONAMENTO E INSERZIONI
================================================================================

ABBONAMENTO al Piccolo e al Piccolo della sera per trimestre: Trieste franco a domicilio due volte al giorno cor. 7.20, Monarchia a.-u. con una spedizione quotidiana cor. 9, con due spedizioni cor. 11. Pagamenti anticipati. Per i Paesi dell'Unione postale f.chi 12.50 oro; però è più conveniente prendere l'abbonamento all'Ufficio postale se l'agenzia esiste in città.

LE INSERZIONI si conteggiano a righe da 7 punti, larghe 64 millimetri, alte m.m. 2½. Prezzo per ogni spazio di riga: avvisi di commercio e industriali cent. 32 - comunicati, avvisi teatrali e finanziari, avvisi mortuari, necrologie, ringraziamenti, ecc. cor. 1; - in cronaca, nella rubrica Informazioni del pubblico (riservata l'adesione redazionale), fino a 5 righe cor. 40, ogni spazio di riga in più corone 4 — Pagamenti anticipati.

================================================================================
NOTIZIE INTERNAZIONALI
================================================================================

VOCI CONTRADITTORIE circa la partenza di delegati Boeri.

BRUXELLES 17 (N). Mentre i delegati boeri Wessels e Wolmarans fanno pratiche per mettersi in contatto con i circoli americani boerofili, il dott. Müller arriverà ancor sabato a Nuova York con una vera missione diplomatica. Müller è latore di una lettera autografa dal presidente Krüger al presidente Roosevelt, con la quale il primo invoca l'intervento degli Stati Uniti nel conflitto anglo-boero.

PARIGI 17 (B). L'edizione serale del Matin ha un telegramma da Londra in cui si annuncia con riserva che i due delegati boeri, i quali abbandonarono sabato il Belgio, non si sono recati negli Stati Uniti ma bensì nel Transvaal, presumibilmente per cooperare a far cessare le ostilità.

---

L'AMMIRAGLIO CANDIANI e la Tripolitania.

ROMA 17 (N). Il pubblicista Beleredi ebbe un'intervista con l'ammiraglio Candiani su l'Eritrea. Parlando dell'organizzazione degli ascari per mandarli, data la eventualità, a Tripoli, il Candiani rispose: "Tripoli dovrebbe già essere nostra, e per poco che si aspetti sarà germanica. Io non esiterei un istante ad occuparla per tema di giungere troppo tardi". Disse poi che vorrebbe dirigervi gli emigranti, i quali così non perderebbero la nazionalità; avendo Tripoli, divisa da un breve tratto di mare, essa diventerebbe una vera continuazione della nostra penisola.

---

Misure contro gli studenti polacchi a Berlino.

BERLINO, 17 (N). La polizia procede con grande rigore contro i polacchi dimoranti a Berlino. Sabato sera fece sospendere una bicchierata di studenti polacchi. Le guardie di polizia accerchiarono il locale dove si erano radunati gli studenti. Un tenente di polizia penetrò con otto guardie nel locale ed invitò una ventina di studenti a legittimarsi. La polizia praticò inoltre presso parecchi studenti perquisizioni domiciliari che non diedero alcun risultato. Due studenti furono arrestati per aver convocato un'adunanza senza averne ottenuto il permesso dalla polizia. Sabato sera furono praticate perquisizioni domiciliari anche presso studenti polacchi dimoranti a Charlottenburg. Parecchi studenti furono arrestati, ma vennero rilasciati ancor ieri.

---

CONTRO L'IMMIGRAZIONE SLAVA nella Vestfalia.

DORTMUND 17 (N). Oggi si è formato un comitato per la difesa del carattere tedesco della Vestfalia e della provincia renana, minacciato dall'immigrazione in massa di czechi e polacchi.

---

Puniti per dimostrazioni anti-russe.

LEOPOLI 17 (N). Il Wiek (Secolo) ha da Varsavia che causa le recenti dimostrazioni e l'opposizione fatta contro l'insegnamento della religione in lingua russa furono espulsi dalle scuole di Biala 25 scolari e dal ginnasio di Siedlce 202 studenti.

---

LE SIMPATIE AMERICANE per il principe Enrico.

COLONIA 17 (N). Il corrispondente della Kölnische Zeitung da Washington si dice autorizzato da un alto impiegato del dipartimento di Stato a dichiarare che il viaggio del principe Enrico di Prussia negli Stati Uniti servirà a rendere ancora più intima l'amicizia fra i due grandi popoli.

L'America riguarda la visita del principe Enrico di Prussia come se essa fosse compiuta dall'imperatore Guglielmo II stesso.

La miglior prova della simpatia del popolo americano per il suo ospite principesco è data dagli inviti direttigli dalle città americane, inviti così numerosi, che dovettero venir in gran parte declinati.

Molte città si lagnarono della troppo breve durata stabilita per il soggiorno del principe Enrico in America.

---

IL BILANCIO PER I CULTI alla Camera francese.

PARIGI 17 (B). Camera. Seduta antimeridiana. Principia la discussione del bilancio per il ministero dei culti. Breton chiede che si diffalchino 100 franchi, affinchè la Camera manifesti così la sua volontà che il bilancio dei culti sia eliminato dal preventivo per il 1903. Waldeck Rousseau, presidente dei ministri, risponde non essere possibile accettare fin d'ora alcun impegno circa il bilancio dell'anno venturo. La proposta Breton viene respinta con voti 336 contro 172. Dopo approvati parecchi capitoli, si rimette la discussione alla seduta pomeridiana.

---

LA RIVOLUZIONE nella Columbia e nella Venezuela.

LONDRA 17 (B). Si telegrafa da Nuova York, 15: Secondo un dispaccio da Panama, Lorenzo, il capo degli indiani, avrebbe attaccato la settimana scorsa le truppe del governo columbiano presso Aguadulce, e sarebbe stato respinto.

Da Willemstaad si annuncia che nello stato venezuelano di Carabobo è scoppiata la rivoluzione. Le truppe del governo inviate colà, sarebbero state battute sabato in due combattimenti presso Villa de Curacao. Una parte delle truppe si sarebbe unita agli insorti.

---

La situazione in Serbia.

BELGRADO, 17 (B). L'ex-ministro del culto e dell'istruzione Kovacevich venne collocato in disponibilità. La direzione del ministero del culto e dell'istruzione venne affidata interinalmente al ministro della giustizia. La nomina definitiva d'un nuovo ministro per l'istruzione seguirebbe dopo terminata la discussione del disegno di legge relativo alle scuole popolari.

BELGRADO, 17 (N). Nell'odierna conferenza del club della maggioranza della scupcina si biasimò il discorso pronunciato dal deputato radicale estremo Zivkovic in occasione dei funerali di Tausanovic, perchè criticò in modo offensivo per la maggioranza parlamentare gli avvenimenti degli ultimi tempi. Si crede che ora sieno eliminati i pericoli di molte complicazioni che compromettevano la compattezza del partito.

BELGRADO, 17 (N). Si assicura imminente un cambiamento di Gabinetto. Re Alessandro ebbe negli ultimi giorni conferenze col capo del partito liberale Avakumovic. Si crede che le differenze scoppiate già qualche tempo fa fra i liberali ed il re sieno oramai appianate. Il nuovo Gabinetto si comporrebbe di una coalizione dei partiti liberale, progressista e radicale.

---

MINISTRO MONTENEGRINO in missione confidenziale a Belgrado.

BELGRADO 17 (N). Al Governo serbo è stato comunicato ufficialmente l'arrivo imminente a Belgrado di Vukovic, ministro degli esteri montenegrino, incaricato di una missione confidenziale da parte del principe Nicolò di Montenegro, di cui recherà una lettera autografa per re Alessandro.

---

Wei-Hai-Wei come stazione navale. Il processo contro Kruitzinger.

LONDRA 17 (N). Camera dei Comuni. Arnold Forster, segretario parlamentare dell'ammiragliato, dichiara che Wei-Hai-Wei verrà utilizzata anche per l'avvenire come stazione navale per molti scopi. La decisione di sospendere la costruzione di opere fortificatorie fu presa soltanto per motivi strategici.

Brodrick, ministro della guerra, dichiara che il processo contro il comandante boero Kruitzinger è incominciato il 15 corr. Lord Kitchener provvederà affinchè a Kruitzinger sieno concesse tutte le facilitazioni possibili per produrre le prove a sua discolpa ed affinchè non gli venga fatta alcuna ingiustizia.

---

Il papa sta bene.

ROMA 17 (N). Da fonte autorevole si smentisce la voce che il papa sia indisposto.

---

Il labaro della "Garibaldi" benedetto da mons. Bonomelli.

ROMA 17 (N). Il Giornale d'Italia assicura che la preghiera scritta sul labaro da offrirsi alla nave "Garibaldi", non sia opera del vescovo Bonomelli, ma di Antonio Fogazzaro.

Richiesto da mons. Bonomelli, il ministro Morin diede l'autorizzazione che la preghiera si reciti a bordo. Ieri sera mons. Bonomelli benedisse il labaro a bordo della "Garibaldi".

---

L'anniversario di G. Bruno.

ROMA, 17 (N). Ricorrendo l'anniversario del martirio di Giordano Bruno, una commissione dell'Associazione "Giuditta Tavani-Arquati" depose una corona di fiori freschi con dedica, a piedi del monumento. Assistevano alcune centinaia di persone.

---

AGITAZIONE DI DISOCCUPATI A ROMA.

ROMA 17 (N). Al Comizio dei disoccupati (Vedi Piccolo della sera di ieri, II edizione) gli anarchici Petrini e Baietti pronunciarono violenti discorsi a favore dello sciopero generale. Forbicini, che presiedeva, approfittò della confusione per mettere a voti la proposta di sciopero generale, che fu coperta da un urlo di approvazione.

Sciolto il comizio, la folla si riversò sulla strada dinanzi al Mattatoio. Alcuni gruppi gridano: sciopero! sciopero! I carabinieri con la sciabola sguainata caricarono e dispersero i dimostranti. Due militi caddero da cavallo senza farsi male. Accaddero altre colluttazioni in via Montanara, ma la truppa e i carabinieri dispersero la folla. Un piccolo gruppo arrivò sino al Foro Traiano. Fu lanciato qualche sasso e andò infranto un vetro.

Alla Rupe Tarpea un gruppo di 300 operai tentò di fermare il tram. Poi, tolte due bandiere da un'osteria, ne straccarono il bianco e il verde, e lasciarono il rosso attaccato all'asta; volevano quindi andare al Campidoglio, ma furono respinti; le bandiere vennero sequestrate e si fecero 25 arresti. Gli incidenti, gonfiati, destarono l'allarme. Molti negozi si chiusero, ma vennero riaperti subito, e tutto tornò alla calma. Si prevede che il referendum respingerà la proposta di sciopero generale.

ROMA, 17 (N). Il "Giornale d'Italia" commentando lo svolgersi del Comizio dei disoccupati, dice deve venirne un esempio ai dottrinari che sono dentro e fuori del Governo.

Oggi pochi operai tornarono al lavoro. La Commissione dei disoccupati rassegnò il mandato alla Camera del Lavoro. Stamane al Comizio venne arrestato un individuo che distribuiva un opuscolo eccitante allo sciopero generale.

Stanotte e domattina si arresteranno altri capi anarchici.

---

IL GRANDE SCIOPERO DI BARCELLONA. Lo stato d'assedio.

MADRID 17 (N). Si telegrafa da Barcellona che i tramvieri e gli addetti alle stazioni hanno aderito allo sciopero. Sarebbero in isciopero quattro quinti di tutti gli operai.

BARCELLONA 17 (N). Lo sciopero generale è incominciato. Tutto il movimento degli affari è sospeso.

MADRID 17 (B). Dispacci da Barcellona annunciano essere la situazione molto seria. I cocchieri, gli operai del porto ed i compositori tipografi hanno sospeso il lavoro. Perciò non escono i giornali. Nel corso della giornata avvennero parecchi conflitti. Diverse persone rimasero ferite. Fu proclamato lo stato d'assedio.

MADRID, 17 (N). Camera. Castellano richiama l'attenzione della Camera e del Governo sulla gravissima situazione a Barcellona, e rimprovera il Governo di mancare di energia.

Il ministro dell'interno risponde che il prefetto non potè inviare dei commissari in 72 comizi tenuti contemporaneamente. Il ministro deplora i disordini avvenuti e dichiara che le autorità, vista la gravità della situazione deliberarono di proclamare lo stato d'assedio.

Il ministro chiede infine l'autorizzazione a sospendere le guarentigie costituzionali nella provincia di Barcellona.

Gli uffici della Camera elessero quindi una commissione coll'incarico di esaminare la domanda del Governo; il voto avrà il significato d'una manifestazione di fiducia nel ministero.

Il numero degli scioperanti a Barcellona è di 40.000.

---

PRO E CONTRO IL DUELLO.

BERLINO 17 (N). Dieta dell'impero. È in pertrattazione il bilancio della guerra. Lenzmann appoggia una risoluzione, secondo la quale il Governo dovrebbe essere invitato ad impedire con tutti i mezzi consentiti dal regolamento disciplinare e dalle leggi, i duelli fra gli ufficiali.

Bachem approva la risoluzione ma non gli argomenti addotti in favore da Lenzmann, perchè secondo l'opinione dell'oratore, il duello dovrebbe essere permesso in determinati casi. Egli passa quindi a parlare delle competenze d'acquartieramento.

Gossler, ministro della guerra, osserva che queste competenze vennero stabilite d'accordo col ministero dell'interno.

Bebel dice che per allestire piazze per le esercitazioni delle truppe nel corrente anno furono espropriate le tenute di oltre un migliaio di famiglie borghesi. Riguardo al duello egli crede che si potrà reprimerlo solo coll'allontanare dall'esercito gli ufficiali che si battono.

Osserva che i casi di maltrattamenti di soldati sono stati più frequenti nell'anno scorso; cita una serie di casi. Anche il numero delle diserzioni si è fatto maggiore. L'oratore chiede infine una più rigorosa economia nell'amministrazione dell'esercito, perchè altrimenti si avranno ancora parecchi anni di crisi.

Roon vorrebbe più rigorose misure penali contro le offese all'onore; ma vuole sia permesso il duello per le offese gravissime, e dichiara di votar contro la risoluzione Lenzmann.

Il ministro della guerra rispondendo a Bebel, contesta che il numero dei maltrattamenti di soldati sia aumentato, e termina dicendo che egli non approva affatto le idee di Bebel riguardo alla riorganizzazione dell'esercito; relativamente all'asserzione che le spese militari sieno eccessive, egli dichiara anzi che le stesse sono modeste.

Noi supponiamo, conclude il ministro, che andiamo incontro a tempi difficili, ma noi faremo il nostro dovere (vivi applausi).

Il ministro poi, rispondendo ad una interrogazione dei polacchi, dice non essere vero che furono mandati due battaglioni contro la scolaresca di Wreschen.

A Wreschen fu inviato solo un battaglione, provvedimento questo col quale si dichiarò perfettamente d'accordo anche la rappresentanza comunale di Wreschen.

Kunert espone una serie di casi di maltrattamenti di soldati; attaccando egli con speciale violenza le autorità militari, viene chiamato all'ordine dal presidente.

La discussione è rinviata a domani.

---

UN PROCURATORE DI STATO che approva il duello.

BERLINO 17 (N). Camera dei deputati. Nella discussione del bilancio per il ministero della giustizia, Barth, della Freisinnige Vereinigung, parla, fra altro, del discorso tenuto ad un "commers" (bicchierata) di ex studenti dal consigliere della procura di stato Cuny, il quale disse che in certe circostanze la difesa dell'onore impone l'obbligo di battersi a malgrado delle disposizioni contrarie del codice penale. Barth osserva che un funzionario il quale enuncia in tal forma la sua opinione soggettiva sul duello, ponendosi in aperta contraddizione con le leggi è indegno di esercitare il suo ufficio. Il semplice trasferimento di Cuny a Hagen non è una punizione.

Il ministro della giustizia, dott. Schönstedt, osserva che i giornali non riferirono esattamente il discorso con cui Cuny brindò alla salute dell'imperatore Guglielmo. Osserva che i duelli studenteschi, applicandosi letteralmente le disposizioni della legge, dovrebbero venir puniti come il duello; però anche nei circoli più vasti della popolazione quelle partite d'onore non vengono classificate fra i duelli. Il ministro ammette che per un consigliere della procura di Stato la manifestazione di Cuny era assolutamente sconveniente; crede però che egli sia già stato punito con bastante rigore.

Krause (liberale nazionale) trova ragionevole la distinzione fra le partite d'onore studentesche ed i duelli seri; osserva che per gli studenti, la scherma è un'utile ginnastica.

Krüger si scaglia contro la manìa del duello dominante nell'esercito.

Midzierski espone i lagni dei polacchi per il fatto che non si esaudiscono i loro desideri in linea nazionale.

Il ministro della giustizia risponde brevemente, indi si toglie la seduta. La prossima si terrà domani.

---

Condannato per duello.

ANNOVER 17 (B). La Corte d'assise condannò l'appaltatore di beni demaniali Falkenhagen per aver ucciso in duello il consigliere provinciale Bennigsen a 6 anni di fortezza.

(Il Falkenhagen, appaltatore delle tenute demaniali reali di Springe, manteneva già da molto tempo una relazione amorosa con la moglie del consigliere provinciale Bennigsen. Questa signora è una bellissima donna di 31 anni; è nata de Schnehen; dal suo matrimonio col consigliere provinciale Bennigsen, uomo di 41 anni, ella ebbe cinque figli, dei quali il maggiore ha attualmente 11, il minore 4 anni. A Springe, la tresca fra la bella signora ed il Falkenhagen era già da tempo il segreto di tutti. Il consigliere Bennigsen, che s'era accorto di certe assiduità troppo esagerate del Falkenhagen, ruppe ultimamente ogni relazione con costui; nondimeno la tresca fra la signora e l'appaltatore continuò, suscitando enorme scandalo, di maniera che i membri del club, del quale fanno parte tutti i notabili di Springe, credette opportuno di informare il Bennigsen del contegno di sua moglie. Il Bennigsen fece immediatamente partire la moglie per Lipsia; fra il consigliere e l'appaltatore ebbe poi luogo una scenata, alla quale tenne dietro il duello a condizioni gravissime: dieci passi di distanza e triplice scambio di palle. Il Bennigsen era miope; però era in fama di buon tiratore; al primo scambio di palle egli riportò una ferita mortale alla quale soccombette più tardi).

---

Una convenzione anglo-francese?

LONDRA 17 (N). Nei circoli politici corre voce che a Nizza si stanno svolgendo trattative importanti fra l'Inghilterra e la Francia riguardo alla questione di Terranova.

Si assicura essere imminente una convenzione.

---

L'imperatore Francesco Giuseppe.

BUDAPEST 17 (N). Il re Francesco Giuseppe è partito stasera alle 9.30 per Vienna.

---

Per le nozze d'oro dell'arciduca Ranieri.

VIENNA 17 (B). Nel pomeriggio arrivò da Parigi l'infanta Maria Isabella per assistere alle nozze d'oro dell'arciduca Ranieri in rappresentanza della regina reggente di Spagna. Venne ricevuta alla stazione dal gran maggiordomo dell'arciduca Ranieri e dall'ambasciatore spagnuolo.

---

Re Leopoldo ammalato.

BRUXELLES 17 (N). L'Etoile belge reca che re Leopoldo non esca dai suoi appartamenti, avendogli i medici consigliato le più rigorose precauzioni; egli è afflitto da una malattia alla gola.

---

Tolstoi migliora.

YALTA 17 (N). Nello stato di salute di Tolstoi si notò oggi un leggero miglioramento. La temperatura era stamane di 36.8 gradi; polso 82. Lo stato soggettivo è molto soddisfacente; il paziente ha la mente lucidissima.

---

Un ministro contro il divorzio.

ROMA 17 (N). Il "Giornale d'Italia" dice che il ministro Giusso si sarebbe opposto a che fosse fatto cenno del divorzio nel discorso della Corona, minacciando di dimettersi.

---

Consiglio di ministri.

ROMA 17 (N). Nel pomeriggio si tenne Consiglio di ministri. Giolitti riferì sugli incidenti del Comizio; Giusso sull'agitazione dei ferrovieri e Zanardelli comunicò le linee generali del discorso della Corona.

---

Il ministro Vukovic.

CETTIGNE 17 (N). Il ministro degli esteri, voivoda Vukovic, è partito per Belgrado.

---

Nel ministero coreano.

LONDRA 17 (Reuter). Si telegrafa da Yokohama: In seguito alla stipulazione della convenzione anglo-giapponese, sono subentrati alcuni cambiamenti nel ministero coreano. A ministri della guerra e delle finanze furono nominati uomini neutrali in riguardo politico. Il principe Konoye in un discorso a favore dell'alleanza con l'Inghilterra, disse che il partito nazionale deve rimanere compatto in attesa della soluzione della questione della Manciuria.

---

La vendita delle Indie danesi.

WASHINGTON 17 (N). Il Senato approvò invariato il contratto col quale la Danimarca cede le Indie occidentali agli Stati Uniti.

---

Elezione annullata.

PARIGI 17 (B). La Camera ha annullato nell'odierna seduta, l'elezione dell'ex-sottoprefetto di Valogues, de Chesnois, il quale aveva presentato le sue dimissioni da sottoprefetto, circa sei mesi prima della sua elezione a deputato.

---

La socializzazione delle terre respinta.

RAVENNA, 17 (N). Il referendum dei contadini, per la socializzazione delle terre diede a favore 360 voti contro 1032.

---

Una spedizione divorata dai cannibali.

PARIGI 17 (N). La spedizione che era stata organizzata ed inviata dal giornale La Patrie nel paese dei papua, è stata assalita da cannibali. 25 membri della spedizione, fra cui quattro bianchi, furono uccisi e 33 feriti. Gli uccisi furono divorati dai papua. I bianchi uccisi e divorati sono: il conte di Saint Remy, il barone Villars, Hagenbeck e Viers.

---

Un duello.

PARIGI 17 (N). In seguito ad un conflitto in un'adunanza elettorale, domani avrà luogo un duello alla pistola fra il deputato Cavaignac ed il candidato Rensux.

---

Gli accidenti della navigazione.

PORTO FERRAIO, 17 (N). È giunta la regia nave-scuola dei mozzi "Chioggia". La nave fu colta durante la traversata da forte temporale; ed ebbe sfondata e asportata dal mare l'opera morta.

---

Estradizione.

LIPSIA 17 (N). Schmidt, direttore generale della società per azioni per l'essiccazione di vinacce di Cassel, è stato estradato stamane dalle autorità francesi a quelle tedesche.

================================================================================
FINANZA E COMMERCIO
================================================================================

Banca d'Italia.

ROMA 17 (N). Il Consiglio della Banca d'Italia, udita la relazione dei sindaci sul bilancio e sul conto profitti e perdite, ha deliberato la distribuzione d'un dividendo di lire 18 per azione, e il passaggio a conto nuovo della somma di lire 699.833. Il Consiglio ha stabilito che l'assemblea generale si tenga in Roma il 22 marzo.

---

Il riscatto di ferrovie.

VIENNA 17 (N). La relazione presentata dal sottocomitato eletto dalla commissione ferroviaria della Camera dei deputati con l'incarico di esaminare la questione del riscatto della Nordwestbahn, della Südnord-Deutsche Verbindungsbahn e delle linee della Società delle ferrovie dello Stato, constata che il riscatto della Nordwestbahn e della Süd-nord-Deutsche Verbindungsbahn non ha incontrato nella commissione ferroviaria alcuna opposizione. Anzi se n'è riconosciuta l'opportunità anche dal lato finanziario.

Per quanto riguarda il riscatto delle linee della Società delle ferrovie dello Stato, la relazione enumera i vantaggi che risulterebbero dal riscatto delle linee austriache ed in generale di tutte le linee principali, in quanto che ciò renderebbe possibile l'adozione di una politica tariffaria indipendente di fronte all'Ungheria. La relazione chiede il riorganamento dell'amministrazione delle ferrovie dello Stato e presenta le proposte seguenti:

Il Governo viene invitato: 1) a prendere con la massima sollecitudine le misure necessarie per poter continuare l'azione per il riscatto delle ferrovie e di rivolgersi in proposito alla Camera dopo [...]

================================================================================
APPENDICE - ROMANZO
================================================================================

FORTUNATO DU BOISGOBEY

PORTA CHIUSA

Proprietà riservata. Riproduzione vietata.

[Continuazione]

— I regolamenti lo vietano, ma posso chiudere gli occhi su di una spedizione del mio antico luogotenente.

— Allora vi prendo a volo, mio caro Roquevaire, disse Oliviero. Che cosa potrei mandargli?

— Delle ostriche, per bacco! - replicò Trigavou. - Non ha dovuto mangiarne dacchè è in prigione. E non sarà nemmeno malcontento d'innaffiare con un paio di bottiglie di vino bianco. Che ne pensate, caro signor Roquevaire?

— Del vino, no! Mi hanno rimproverato per avere lasciato passare tre bottiglie di bordeaux che il dottore Avaugour aveva prese nella sua cantina. Calorguen ne comprerà al bettolino. Il signor Avaugour gli ha aperto un credito! Ma le ostriche, finchè vorrete, capitano...

— Ne avrò un canestro questa sera.

— Le farò spedire rientrando all'albergo, disse Oliviero. E spero mio brav'uomo che, domani, mi farete il piacere di venire a fare colazione con me!

— Sarebbe troppo onore per me, capitano, ma aspetto da un momento all'altro l'ispettore delle prigioni. Non posso assentarmi. Vi fermerete a lungo a Dinan?

— Non credo. Vi sono per affari che sono terminati; ma vi ritornerò e ci rivedremo. Adesso, non ho tempo da perdere per mandare le ostriche, e rimetteremo a un'altra volta la visita alle camere del castello.

— Come volete, capitano. Calorguen beverà alla vostra salute... e io pure!

Roquevaire questa volta fece passare davanti a sè i due visitatori e li accompagnò fino al corpo di guardia, dove si fermò per fumare la pipa. I due amici se ne andarono al passo accelerato, e non appena ebbero passato la porta San Luigi per risalire il boulevard esterno, Alano esclamò:

— Ebbene! mio caro, mi pare che non abbiamo perduto tempo... grazie a voi. Ecco che cosa vuol dire servire lo Stato. S'incontra nel momento opportuno un antico subordinato che vi aiuta senza volerlo. Com'è caduto nella pania, quell'eccellente capo carceriere! Adesso non dipenderà che da mastro Calorguen l'andarsene questa notte.

— E come?

— Mio caro, non speravo di riuscire così presto, ma ho preparato tutto. Le ostriche saranno imballate in un canestro a doppio fondo, dove ho nascosto tutto ciò che occorre per evadere... lime, uncini, corde a nodi della lunghezza voluta. Mi incarico io di disporre le ostriche in modo che i carcerieri non si accorgeranno di niente.

— Forse non ci vedrà niente nemmeno Calorguen.

— State tranquillo; quando saprà che il canestro proviene da voi, sospetterà che contiene qualche cosa oltre le ostriche. Il resto è affar suo. È abbastanza vigoroso per scendere a furia di polsi, e quando avrà toccato terra, saprà trovare la strada da sè. Conosce a fondo il paese; raggiungerà la costa, e si metterà d'accordo con dei pescatori che lo condurranno a Jersey. Avrà del denaro, poichè metterò un rotolo di cinquanta luigi nel nascondiglio, insieme alla corda e agli utensili.

Oliviero non pareva convinto.

— Caro amico, — riprese Alano, — non posso affermarvi che avverrà tutto esattamente come vi dico. Ma chi non risica non rosica. E vi affermo che, se Calorguen sarà tradotto davanti alla assise, sarà condannato, checchè dica l'ottimista dottore Avaugour. E Dio sa quali complicazioni i dibattimenti produranno... Non fosse altro la necessità in cui si troveranno le vostre cugine di assistervi come testimoni. Dunque, esse devono desiderare che Calorguen scomparisca prima dell'apertura della sessione.

— Sicuramente; ma, un uomo che si annega, si attacca a tutti i galleggianti. Calorguen, sentendosi perduto potrebbe ben cercare di ottenere le circostanze attenuanti dichiarando che aveva dei complici al castello.

— Quali complici?.. Le mie cugine?.. Non lo crederebbero!

— Sarebbe una menzogna odiosa, lo so! Ma non pensate che si domanderanno perchè quelle signore s'interessano tanto dell'assassino del signor di Bourgal... la signorina Vivina specialmente, che è venuta nel paese per fare una campagna in favore di Calorguen. Ella ha messo sottosopra cielo e terra... si è stabilita in casa della madre di quel giovane. Da che proviene tanto zelo?... È una domanda che ho già fatta a me stesso! Altri se la faranno, e della sua condotta singolare troveranno una spiegazione maligna.

Il colpo, sapientemente studiato, cadde a pieno nel segno. Oliviero non credette che la signorina di Bourbriac fosse innamorata del guardiano, come sembrava insinuarlo il signor di Trigavou, ma della calunnia, anche velata, resta sempre qualche cosa, e Alano era divenuto maestro nell'arte di seminare sospetti. Era già riuscito a far credere alla signorina di Bourbriac che il cugino si era battuto in duello per un'attrice. In questo momento cercava di rendere completa la rottura tra i due fidanzati.

— Eppure non hanno nulla da temere, poichè non hanno niente da rimproverarsi.

— Lasciamo da parte questi discorsi, — riprese egli. — Domani mattina vi rallegrerete sapendo che Calorguen è evaso. Il capo carceriere sarà destituito... questo m'importa poco. È bene tuttavia che non ci vedano troppo insieme, poichè egli ci accuserebbe di avere fornito al suo prigioniero i mezzi di fuggire. Dunque, se volete dare ascolto a me, ci separeremo. Rientrate al vostro albergo, e non vi occupate di niente. Calorguen riceverà il canestro fra un'ora. Questa sera non vi vedrò, ma passerò da voi nella mattinata di domani e vi porterò notizie recenti.

Oliviero accettò volentieri questo accomodamento. Gli premeva di essere solo per riflettere sui perfidi discorsi di Alano, il quale gli aveva lanciato la freccia del Parto, accusando quasi Vivina di essere innamorata di Calorguen.

I due alleati si separarono nel momento in cui il buon Roquevaire, che essi avevano lasciato davanti al corpo di guardia, si decideva a salire fino alla cella di Calorguen, per annunziargli che avrebbe delle ostriche a cena.

Stava scritto che quel giorno non sarebbe salito senza essere accompagnato. Mentre spegneva la pipa, il signor Avaugour comparve all'estremità della via del Guichet, grave come al solito, e camminando con passo dottorale.

— Bene! pensò Roquevaire, egli ha il permesso di entrare, e viene a vedere Calorguen. Lo accompagnerò di sopra io stesso. E approfitterò dell'occasione per dire a Pietro che, questa sera, potrà far festa!

Il dottore avvicinò cortesemente l'ex capitano d'armi, e gli presentò l'autorizzazione firmata dal capo del tribunale.

— Basta, dottore, — disse con premura Roquevaire. — Vi accompagnerò; il mio prigioniero sarà ben contento di vedervi; e vi lascierò solo con lui per una mezz'ora. È cosa contraria al regolamento, ma so con chi ho da fare! Voi non vorreste farmi perdere il posto.

— Siate tranquillo, mio brav'uomo, — replicò il dottore, — Non dirò a nessuno che avete mancato alla vostra consegna, e molte persone vi saranno grate della vostra compiacenza... io per il primo! Tutti s'interessano del vostro prigioniero; anche i magistrati che lo hanno mandato alla Corte d'Assise.

— E anche gli estranei — aggiunse Roquevaire.

Il dottore non notò quest'asserzione, il cui significato gli sfuggiva, e seguì il capo carceriere sulla scala della torre. Roquevaire, che agitava un formidabile mazzo di chiavi, lo condusse al terzo piano davanti a una porta massiccia che aprì con fracasso come si aprono sempre le porte delle prigioni, munite di serrature enormi e irte di capocchie di ferro.

[Continua]

================================================================================

IL PICCOLO
pag. 2 - 18 Febbraio 1902 - N. 7343

Primo quarto. — Leva il sole ore 7.4 tramonta ore 5.35 — Oggi: S. Simeone. — Domani: S. Corrado

================================================================================

CRONACA PER TELEGRAFO

Piene, inondazioni e frane.

MANTOVA 17 (N). Causa le piene a Casteldario e a San Cataldo caddero alcune case. Sono in piena il Mincio, l'Oglio ed il Chiese.

CAGLIARI 17 (N). Le pioggie hanno causato l'interrazione per parecchi chilometri della linea ferroviaria principale. Il servizio di posta e passeggeri è sospeso.

FERRARA 17 (N). Comacchio è parzialmente allagata.

BOLOGNA 17 (N). La piena del Sillaro asportò parte della strada carrozzabile. Si teme di dover deplorare vittime.

---

La terribile catastrofe di Cemache.

BAKU, 17 (B). Furono inviati a Cemache un battaglione di fucilieri ed un certo numero di zappatori con 200 tende. A Cemache tutta la popolazione è accampata all'aperto. Il numero delle persone perite durante il terremoto ascende a 2000, il numero delle case distrutte è di 4000. Nel distretto di Cemache furono danneggiati dal terremoto 34 villaggi. Presso il villaggio Marase all'est di Cemache è in attività un vulcano. Il ruscello del Goncicika ha cambiato la direzione del suo corso in seguito a scoscendimenti di terreno.

---

Piroscafo che salta in aria.

TOLONE 17 (N). Il piroscafo "Pionier", di una società di navigazione di Marsiglia, si incagliò ieri notte su scogli vicini al Capo Taillat. Nella stiva, dove si trovavano otto tonnellate di carburo di calce, penetrò acqua, la quale provocò lo sviluppo di gas acetilene. Dopo qualche tempo avvenne una terribile esplosione che distrusse la maggior parte della nave. Il capitano ed un passeggero di cui si ignora il nome, rimasero morti. Gli altri passeggeri e l'equipaggio riuscirono a mettersi in salvo.

---

Grande incendio.

PRAGA 17 (N). Nel pomeriggio scoppiò un grande incendio nell'edificio della ditta Raubicek e Fischer, a Lieben, nel quale presentemente è installata la fabbrica di pettini e di celluloide dei fratelli Soudek. Il fuoco incenerì in breve tempo tutta la fabbrica, della quale rimasero in piedi soltanto i muri.

---

Grave errore giudiziario.

PALERMO 16. Nel mese di settembre del 1881 veniva orribilmente assassinato, presso Santomanuro, il giovanetto quattordicenne Mariano Marguglio. Saputosi che giorni prima il possidente Nicolò Dentaro aveva gravemente minacciato il povero assassinato, l'autorità arrestava il Dentaro quale responsabile del delitto e lo rinviava dinanzi ai giurati delle Assise di Palermo, che lo condannarono a morte, pena che più tardi gli venne commutata nell'ergastolo.

L'infelice non tralasciava occasione per proclamare la sua innocenza.

Alcuni mesi addietro, certo Mariano Biondo, moribondo, rivelò che autore del delitto da lui presenziato era Filippo Cadile già morto. Procedutosi ad un'inchiesta, venne assodata la completa innocenza del povero condannato Dentaro, il quale, dopo venti anni di ergastolo, ieri veniva liberato dal penitenziario di Civitavecchia.

Oggi o domani sarà qui, dove lo attendono i parenti trepidanti. Questo grave errore giudiziario ha prodotto un sentimento di viva pietà a favore dell'innocente Dentaro.

---

Un dramma passionale a Napoli.

NAPOLI 16. Un orribile dramma passionale avvenne stamane al Vomero, in un viale della villa Haas, abitata dalla famiglia del signor Adolfo Palau, livornese, segretario generale della Navigazione Generale Italiana.

La figliuola del Palau, Enrichetta, bellissima fanciulla bruna, diciottenne, aveva destato una vera passione nel figliuolo del portinaio del palazzo, Vincenzo Tavassi, un giovane degenerato che voleva darsi abitudini signorili, ed era notissimo nel volgo col soprannome di Nino.

Da qualche tempo la famiglia della ragazza, essendosi accorta della cosa, e vedendo forse che la Enrichetta si lasciava turbare dalle occhiate incendiarie di Nino, aveva deciso di correre al riparo, mandando la fanciulla a Livorno presso alcuni parenti.

La partenza, che era stata decisa due settimane or sono, procrastinata fino ad oggi, era fissata per stamane. L'innamorato Nino, appresa la decisione, disperato per la partenza dell'amata, decise di perderla per sempre anziché saperla lontana.

Stabilito il suo piano funesto, ieri si andò accomiatando dagli amici e dai parenti, e stamane si appostò lungo il viale della villa, attendendo il passaggio della vettura che doveva condurre Enrichetta alla ferrovia.

Verso le 7 una carrozzella da nolo col soffietto levato, passò sul viale: entro vi erano la signorina, suo padre, sua madre e la sorellina Bice di pochi anni.

Nino, con la rivoltella in pugno, intimò al cocchiere: Ferma! e s'avvicinò. Con la sinistra alzò il soffietto e puntò con la destra la canna della rivoltella al petto dell'innamorata, facendo scattare il grilletto. Per fortuna il proiettile, rimbalzando sull'argento della fibbia che chiudeva la cintola di cuoio della signorina, cadde nella vettura. Alla detonazione la fanciulla svenne, mentre il padre si levava gridando: Assassino!

Nino, credendo di avere uccisa la fanciulla, fece un passo indietro, si puntò la rivoltella alla tempia destra, fece partire il colpo e cadde bocconi, moribondo.

Fu una scena di confusione e di terrore indescrivibile. La vettura invece di proseguire per la stazione tornò alla villa, dove la signorina fu messa a letto in preda a violentissima febbre. Frattanto le guardie accorse trasportavano all'ospedale dei Pellegrini il Nino, che vi si trova ricoverato in imminente pericolo di vita.

---

Un villaggio in rovina.

TOLONE 16. A Cotignac, villaggio nei dintorni di Tolone, alcuni giovani che rincasavano ad un'ora del mattino, notarono dei crepacci in una strada del sobborgo Mingranier. Nello stesso tempo intesero un rumore di tegole che cadevano dai tetti.

Accorgendosi del pericolo che correvano gli abitanti delle case, li destarono con alte grida. Questi ebbero il tempo di abbandonare le abitazioni prima della catastrofe. Pochi minuti dopo, una decina di case crollavano con fracasso. Altre, poco discoste, minacciano di subire la stessa sorte.

================================================================================

TRIBUNALI
(Tribunale provinciale di Trieste)

Falsificazione di vaglia postali.

Verso la fine del gennaio scorso, il maestro postale di Castelnuovo, Faustino Peteck, ricevette dalla direzione centrale delle Poste di Vienna comunicazione che parecchi vaglia che egli aveva pagati dal novembre al gennaio portavano sensibili alterazioni delle cifre, con rilevante aumento dell'importo che le stesse originariamente avevano rappresentato. Gli si dava ordine, quindi, di denunciare alla autorità giudiziaria il destinatario e il riscotitore dei vaglia falsificati.

I vaglia erano quattro, diversamente datati, provenienti da Volosca, Gottschee e Matteria, indirizzati al notaio Francesco Dubrovich di Castua. Il primo, per l'importo di cor. 2, portava uno zero aggiunto al 2, il secondo portava cambiato il 5 in 50, il terzo cor. 8 in cor. 80, e il quarto cor. 4 in cor. 40. Quest'ultimo portava alterato anche l'importo in lettere.

Essendo stato dimostrato che unico autore della falsificazione era stato il figlio del notaio, giovinetto da poco sedicenne, a nome Nicolò Dubrovich, il quale s'era recato a riscuotere i vaglia, la procedura penale venne avviata soltanto al confronto di questo, che ieri comparve innanzi ai giudici per rispondere del crimine di truffa.

L'accusato si confessò pienamente colpevole. Il P. M. domandò l'accoglimento dell'accusa, e il difensore, in tesi principale, domandò l'assoluzione dell'imputato per l'insufficenza dei mezzi adoperati per consumare la truffa, e in tesi subordinata fece valere numerose mitiganti.

La Corte dichiarò il Dubrovich colpevole del crimine come in accusa, perché sebbene in tre vaglia fossero alterate solo le cifre e rimasti intatti gl'importi in tutte lettere, pure, per essere l'accusato figlio d'un notaio, la qualità della persona ispirava fiducia; e, avuto riguardo a numerose mitiganti, principalissima fra queste la giovanile età, lo condannò a sole sei settimane di carcere.

Presiedeva il cons. Pederzolli, assistito dai giudici cons.i Crusiz, Maffei e Mosche. Sosteneva l'accusa il sost. procuratore di Stato, Minio. Difendeva l'avv. Slavik.

================================================================================

CRONACA LOCALE E FATTI VARI.

Ai nostri lettori.

L'autorità locale, applicando la sospensione delle garanzie costituzionali, ordinata dal Ministero, ha introdotto per i giornali la censura preventiva.

Pochi dei nostri lettori, tra quelli almeno che son nati dopo la metà del secolo scorso, possono imaginare che cosa significhi in pratica questa restrizione. Noi stessi non ce la rappresentavamo in tutta la sua portata.

I giornali sono obbligati a presentare alla Procura di Stato e alla Direzione di Polizia un esemplare di ciascuna edizione ad ore stabilite; e la pubblicazione del giornale non può seguire che tre ore dopo la presentazione.

Si è posti, di conseguenza, nel dilemma: o di chiudere la compilazione tre ore prima dell'ora normale, o di ritardare di tre ore la pubblicazione.

Ma, o ci si sottomette al ritardo nella pubblicazione, e in questo caso il vantaggio di poter accogliere i servizi delle ultime ore è paralizzato dal danno di non poter mettere quei servizi a disposizione del pubblico - specie degli uomini d'affari - in tempo perché se ne possano giovare; o ci si adatta a chiuder tre ore prima la compilazione, e allora il vantaggio di non ritardare l'uscita è reso nullo dal sacrifizio di quelle informazioni delle ultime ore, appunto, che un giornale non si assicura se non a prezzo di cure e sacrifizi che i profani di giornalismo non possono neanche immaginare.

Questo, però, non è ancora tutto. Il censore taglia dall'esemplare che gli si sottopone tutto ciò che trova di non poter approvare; e possono essere talvolta intere colonne. Ebbene: le lacune che ne risultano devono venir materialmente colmate. E allora si deve dar mano a comporre nuovo materiale, aggiungendo così un ulteriore, talvolta gravissimo, ritardo alle tre ore d'attesa imposte dalla prescrizione eccezionale.

Che in tali condizioni noi non possiamo corrispondere interamente a tutto ciò che reputiamo nostro dovere di pubblicisti, confidiamo lo intenda ogni nostro lettore da sé. Per quel che non è dato di modificare a noi, chiediamo che ci si usi indulgenza; per tutto ciò che sta, invece, in poter nostro, assicuriamo che anche nelle attuali circostanze procureremo di corrispondere alla fiducia del pubblico.

---

La giornata di ieri.

Calma assoluta e completa. Fin dalle prime ore del mattino la città incominciò a riprendere il suo aspetto normale. Se non tutti, certo la stragrande maggioranza degli operai, degli artieri e dei braccianti fecero ritorno al lavoro.

Al Punto franco, tanto le rive per il carico e scarico dei vapori, quanto i magazzini privati e gli hangars hanno ripreso il loro consueto aspetto di vivace movimento e di febbrile attività.

Così pure fu attivissimo il lavoro in tutti i magazzini della ferrovia Meridionale e di quella dello Stato a Sant'Andrea.

Il servizio tramviario non poté essere ripreso fin dalle prime ore del mattino, non già per causa del personale, che all'ora consueta era tutto al suo posto, ma per effetto di un piccolo guasto nella rete, del quale ci occupiamo in altra parte del giornale. Verso mezzogiorno però uscirono i due primi carrozzoni, che percorsero una linea limitata dal Boschetto al teatro Armonia; all'una il servizio incominciò progressivamente ad allargarsi, finché, alle 3 pom., essendosi potuto ultimare la riparazione del guasto, il servizio divenne generale.

Agli stabilimenti industriali di S. Andrea, e cioè S. Marco, Arsenale e Tecnico triestino, la grande maggioranza degli operai si presentò al lavoro. All'Arsenale ne mancarono circa 600 e poco più di altrettanti ne mancarono al San Marco. Secondo nostre informazioni, queste mancanze sono dovute esclusivamente al fatto che per la non avvenuta pubblicazione dei giornali non tutti gli operai erano stati in grado di conoscere appieno il deliberato preso dai compagni, e ciò specialmente per quelli del cantiere S. Marco, moltissimi dei quali abitano a Muggia. E appunto questi erano gli assenti. Ci consta in modo positivo che oggi essi riprenderanno il lavoro. All'Officina comunale del gas non si ebbero che una quindicina di assenze, determinate da cause normali.

Tutte le scuole furono regolarmente riaperte ier mattina. Nelle secondarie si ebbe la frequentazione normale; nelle popolari si ebbe una frequentazione alquanto minore della media, ma oggi si raggiungerà di certo la cifra normale essendo ormai tutti convinti che non vi è più pericolo di sorta.

Iermattina gettarono le ancore dinanzi all'Arsenale del Lloyd e al cantiere S. Marco le navi da guerra "Wien" e "Budapest"; all'una pomeridiana giunse la "Monarch". Queste tre navi hanno complessivamente 1500 uomini d'equipaggio. Inoltre una torpediniera d'alto mare si ormeggiò a pochi metri dalla riva del cantiere S. Marco.

Nel pomeriggio un drappello di 24 marinai della "Monarch" fu sbarcato nell'interno del cantiere, per il servizio di guardia alle corazzate in costruzione.

Una squadriglia di navi minori e di torpediniere che seguiva la "Monarch", tornò indietro e andò ad ancorarsi nelle acque di Pirano.

Continuano ad essere presidiate dalle truppe le stazioni della Meridionale e di Sant'Andrea, nonché i principali uffici pubblici, il palazzo del Lloyd, e il Punto franco.

L'Officina comunale del gas è custodita da una mezza compagnia di soldati, al comando di un capitano con due tenenti.

Drappelli di truppa sono pure distaccati nel cantiere San Marco, nell'Arsenale del Lloyd e nello Stabilimento tecnico, ove custodiscono gli uffici di amministrazione.

Come già abbiamo annunziato nel Piccolo della sera di ieri è arrivato a Trieste da Vienna, l'esecutore giudiziario Giuseppe Lang, accompagnato da due aiutanti. Giunsero pure un cappellano militare ed un medico. Il Lang e i suoi due aiutanti furono alloggiati in un quartiere dell'edificio delle carceri di via Tigor.

La notte è passata tranquillissima. I locali pubblici presentarono, fino alla mezzanotte, l'animazione consueta dei giorni feriali; poi a poco a poco la città piombò nella quiete notturna.

---

Le misure eccezionali al Parlamento di Vienna.

Oggi al Parlamento di Vienna verranno nuovamente a discussione i fatti delle passate giornate e le misure eccezionali promulgate dal Governo, perché la ordinanza del ministero complessivo, pubblicata da noi l'altro ieri, dovrà essere presentata alla Camera dei deputati per l'approvazione costituzionale.

In fatti il § 11 della legge 5 maggio 1869 N. 66 B. L. I. dispone:

"Il ministero, quando abbia disposto misure eccezionali in base alla presente legge o ne abbia deliberata la continuazione, deve, a scanso di inefficacia delle prese disposizioni, darne ragione tosto al Consiglio dell'Impero se è radunato, od altrimenti subito alla prossima convocazione, in entrambi i casi poi precedentemente alla Camera dei deputati nella prima sua seduta, e provocare la deliberazione del Consiglio dell'Impero".

Abbiamo per telegrafo da Vienna:

I deputati italiani si radunarono questa sera per consultarsi a proposito degli avvenimenti di Trieste. Essendosi però diffusa qui la notizia che a Trieste sarebbe stato ripreso lo sciopero, i deputati risolvettero di attendere il ritorno dei loro colleghi recatisi a Trieste, prima di prendere una determinazione.

Domani, prima della seduta della Camera, l'Unione parlamentare italiana si radunerà per deliberare il contegno da assumere di fronte alla proclamazione dello stato eccezionale a Trieste.

I deputati ritornati da Trieste riferiranno ai colleghi le loro impressioni e constatazioni personali. I deputati italiani hanno l'intenzione di chiedere la revoca dell'ordinanza concernente le misure eccezionali.

Prima della seduta di domani anche tutti gli altri clubs parlamentari della Camera terranno conferenze per decidere l'atteggiamento da assumere.

Secondo le disposizioni vigenti, la Camera, dopo aver deciso con la maggioranza di due terzi di voti di passare alla discussione della ordinanza, la demanderà ad una commissione speciale.

Gli studenti italiani di Vienna tennero iersera una seduta.

---

Il ministero e l'orario di bordo in porto.

Nel lodo pronunziato sabato dai giudici arbitri sul conflitto fra il Lloyd e i fuochisti veniva "invitato l'eccelso Governo di modificare immediatamente le disposizioni che regolano i rapporti della gente di mare nel senso che l'obbligo della guardia notturna per gli equipaggi sia ridotto, nel porto di Trieste, entro i limiti della pura necessità; con ciò che in particolar modo siano i fuochisti dispensati dalla presenza notturna a bordo dei piroscafi nel momento dell'arrivo del rispettivo piroscafo nel porto di Trieste e con riguardo al loro servizio particolarmente faticoso".

Il ministro del commercio de Call ha inviato ieri al podestà avv. Sandrinelli, quale presidente del Giudizio Arbitramentale, il seguente telegramma:

"Governo marittimo fu autorizzato a disporre tosto a sensi del § 19 del regolamento di polizia portuale la maggior possibile limitazione del numero della ciurma inclusivamente dei fuochisti per la guardia a bordo."

---

L'illuminazione pubblica e il servizio tramviario.

Fortunatamente fu possibile all'officina comunale del gas di scongiurare, durante i disordini, il gravissimo pericolo, da tutti temuto, che la città fosse rimasta totalmente al buio. Il servizio d'illuminazione a gas fu potuto continuare senza interruzione, e quello a luce elettrica fu sospeso, per due ore soltanto, durante la sera di venerdì 14.

Alcune parti di qualche singola via rimasero nell'oscurità in causa dell'opera di distruzione impresa contro i fanali per parte di alcuni sconsigliati.

L'ing. Sospisio, direttore dell'officina comunale del gas, ha favorito ad un nostro collaboratore alcune cifre riflettenti il danno sofferto dal materiale della pubblica illuminazione.

Andarono rotti circa 400 fanali, tredici dei quali in via Miramar ed al Campo Marzio nella mattina di ieri.

Furono inoltre divelti un'ottantina di colonnini e di bracciali di sostegno. Il danno complessivo del materiale d'illuminazione si può calcolare ascendente a circa 30.000 corone.

Fin da ierlaltro mattina, una squadra di quaranta operai attende ai lavori di riparazione, i quali potranno essere completati entro una decina di giorni. Viene impiegato all'uopo il materiale già pronto all'officina del gas, il quale doveva servire al completamento del nuovo sistema d'illuminazione Auer, nelle vie della città.

Fin da ierlaltro alle 3 del pomeriggio tutti gli operai dell'officina - meno alcuni ammalati ed altri che avevano ottenuto speciale permesso - ripresero regolarmente il lavoro.

Alla centrale elettrica era pronta l'energia necessaria per il servizio tramviario già ierlaltro alle tre, ma l'esercizio non poté essere attivato subito avendo l'ing. Payer, che ispezionò la conduttura aerea, riscontrati cattivi isolamenti in vari punti della rete, dovuti in gran parte all'eccezionale violenza della bora.

Iermattina fu disposto per le riparazioni, appena compiute le quali, verso le tre del pomeriggio, la Società del tramway domandò all'officina che la corrente fosse lanciata sull'intera rete, e l'esercizio fu immediatamente riattivato su tutte le linee.

All'officina comunale del gas e nei servizi cittadini che ne dipendono si sono ristabilite adunque le condizioni normali e tutto procede regolarmente.

---

Lo stato dei feriti all'ospedale.

Dei feriti più gravi accolti all'ospedale, uno solo è peggiorato: e cioè il giovane macellaio Arturo Luzzatto, il quale dovrà subire l'amputazione della gamba, essendoglisi sviluppata la cancrena. Sono stazionari gli altri feriti gravi, e cioè l'impiegato postale Francesco Fitzko, il barbiere Ermanno Vidiak e Santo Licen. Invece il ragazzo undicenne Mario Codermatz, operato di laparatomia, accenna sensibilmente a migliorare.

---

Elargizioni alla "Lega Nazionale".

Ci pervennero a favore del gruppo locale:
Per aver guadagnato un'aquila, da Micel Fischer, cor. 1.

Alla Direzione Centrale (Sezione adriatica) pervennero cor. 3.77 dal dott. M. per una differenza. Inoltre le furono rimesse:

pro gruppo di Buje: per avanzo di una scatola filetti, cor. 0.60; raccolte fra una brigata d'amici durante la cena del ballo di lunedì, cor. 7.56; e la sera del 12 febbraio dalle ragazzine in costume M. Zoppolato e sorelline Tutti, cor. 17.50.

pro gruppo di Cherso: Bevendo una bottiglia di moscato bianco dato dalla signora Francesca Colombis, gli amici regalarono pro Lega cor. 3.60.

L'elargizione del dott. Toribolo di Monfalcone, era fatta "per non essere intervenuto al ballo pro Lega".

---

L'Università del popolo riprenderà fra breve la sua attività. Con apposito manifesto verrà indicato l'orario delle lezioni e delle conferenze.

---

Il diritto di pubblicità al Ginnasio italiano di Pisino.

La Wiener Zeitung annuncia che il ministro dell'istruzione ha concesso alle prime quattro classi del ginnasio reale provinciale di Pisino con lingua d'insegnamento italiana il diritto di pubblicità per l'anno scolastico 1901-1902, riconoscendo contemporaneamente all'istituto il trattamento di reciprocità con gli istituti pubblici dello Stato.

---

Per i Rumeni dell'Istria.

Sarà ricordata la deliberazione della Dieta provinciale dell'Istria, di instituire una scuola popolare rumena a Frascati (Susgnevizza).

Non avendo conseguito finora alcuna risposta, la Giunta provinciale dell'Istria ha sollecitato dalla presidenza del Consiglio scolastico provinciale una decisione sulla sua richiesta.

---

Onorificenza.

Al consigliere superiore della Direzione di finanza di Trieste, sig. Arturo Knipfer, fu conferito il titolo e carattere di consigliere aulico, con esenzione dalle tasse.

---

Soppressione del consolato serbo.

Come abbiamo già annunziato nel Bollettino pubblicato venerdì, il Consolato generale serbo nella nostra città sarà soppresso per ragioni di economia.

---

Trasferimento.

Il supplente della scuola reale dello Stato in Trieste, sig. Adolfo Wolchowe, fu trasferito alla scuola reale d'Innsbruck, in qualità di docente provvisorio.

---

Decesso.

Destò vivo rammarico, specialmente nei nostri circoli musicali, la notizia della morte del maestro Giovanni Lazzarich, che fu anni addietro direttore d'orchestra al teatro Fenice, ufficio che egli poi abbandonò per recarsi quale maestro-concertatore in una compagnia di operette. Era colto e intelligente di musica e fu anche lodato per alcune composizioni; buono ed onesto di carattere, sapeva cattivarsi le simpatie di quanti lo conoscevano. Alle famiglie, cui questo lutto colpisce, porgiamo le nostre condoglianze.

---

Elargizioni varie.

Ci pervennero:

Per onorare la memoria della signora Matilde de Stengle, dall'ing. V. Vecchi e consorte, cor. 15 a favore del Pio fondo di marina; dalle sorelle e dal fratello dell'estinta, cor. 40, a favore della Guardia medica.

Per onorare la memoria del compianto comm. Vittorio Salem, dal sig. Filippo Mendel di Anversa, cor. 50 a favore dell'Associazione italiana di beneficenza.

Per onorare la memoria del sig.r m.o Dolinas, dal corpo insegnante dell'i. r. scuola di via della Fontana, cor. 50, a favore degli Amici dell'infanzia.

All'Associazione italiana di beneficenza pervennero, per onorare la memoria del comm. Vittorio Salem, dal marchese Guido di Soragna cor. 20, e dal cav. dott. Vittorio Serravallo, cor. 50.

Il sig. S. B. inviò alla Guardia Medica cor. 10 ricevute da un anonimo.

I sigg.i Alessandro Schröder e consorte elargirono alla Società contro la tubercolosi cor. 20, per onorare la memoria della sig.na Berta de Schröder, decessa a Vienna.

---

Scioglimento di Casse ammalati.

Il Tribunale amministrativo ha emesso i giorni scorsi una decisione importante circa le premesse necessarie per lo scioglimento d'una Cassa ammalati.

La Luogotenenza di Bruna aveva sciolto, in base ai §§ 46 e 47 della legge sulle Casse ammalati, la Cassa ammalati d'una fabbrica esistente da circa 20 anni, perché il numero degli affiliati era sceso sotto i 50, e la solvibilità della Cassa non appariva garantita.

Il Ministero dell'interno aveva respinto il ricorso della ditta. La Corte amministrativa doveva anzitutto decidere se sia sufficiente una delle premesse fatte presente per sciogliere la Cassa, oppure se occorrano entrambe le premesse previste dall'articolo 2 del regolamento. Inoltre trattavasi di decidere se l'autorità amministrativa, che può concedere la istituzione di una Cassa ammalati, possa disporre ad ogni momento di proprio arbitrio lo scioglimento della stessa senza essere tenuta ad investigare se esistano le premesse volute dalla legge.

Il Tribunale amministrativo dichiarò la decisione del Ministero dell'interno come non fondata in legge.

---

La Corte d'assise.

Il giornale ufficiale pubblica l'annunzio che l'apertura della sessione ordinaria della Corte d'assise nel raggio giurisdizionale del Tribunale provinciale di Trieste avrà luogo il 7 aprile. Furono destinati a giudici della Corte d'assise il presidente del Tribunale provinciale cons. aulico sig. Michele Urbancich ed a di lui sostituti i consiglieri del Tribunale provinciale signori Lorenzo Petronio ed Enrico Pederzolli.

---

Congresso della Poliambulanza e Guardia medica.

Il congresso generale ordinario della Società della Poliambulanza e Guardia medica si terrà domenica 23 corr. alle 10 e mezzo nella sede sociale, in via S. Francesco 1. p. III., col seguente ordine del giorno:
1. Lettura del P. V. dell'ultimo congresso.
2. Comunicazioni della presidenza.
3. Approvazione del bilancio.
4. Nomina del curatorio.
5. Eventuali proposte.

---

Congressi sociali.

La Società triestina di mutuo soccorso fra i parrucchieri terrà il suo congresso generale ordinario giovedì 20 corr. alle 8 e tre quarti, nella sala Mally in via Torrente N. 16, col seguente ordine del giorno:

Lettura del P. V. dell'antecedente congresso; - Comunicazioni della presidenza; Lettura del bilancio del XXII esercizio; Riparto utili per sussidi di emergenza; Lettura della relazione annuale; Discussioni in merito al regolamento.

Il congresso del club filodrammatico "Calliope", che doveva tenersi oggi, avrà luogo invece giovedì 27 corr.

---

Posti d'ingegnere e di alunno ingegnere in concorso.

Presso l'ufficio tecnico comunale è reso vacante un posto d'ingegnere di 5.a classe di rango, con lo stipendio annuo di corone 3200, il diritto a supplementi di corone 200 dopo ciascun quinquennio di lodevole servizio e il sussidio d'alloggio d'annue corone 840. Pel conseguimento di tale posto, si richiede la prova di assolti gli studi tecnici e di aver superato con successo il secondo esame di Stato o l'esame di diploma.

È aperto pure il concorso, per eventuale caso di risulta, ad un posto di alunno ingegnere presso l'ufficio tecnico con l'adiutum di annue corone 1200 dopo una prova di tre mesi; è aperto l'avanzamento ad impiegato extra statum, dopo almeno due anni di servizio, con le condizioni stabilite per la VI classe di rango: corone 2600 annue di paga e cor. 720 di sussidio di alloggio. Per l'ammissione del posto di alunno ingegnere si richiede, oltre alle qualifiche di studi di cui sopra, anche quella di architetto conseguita presso un politecnico austriaco.

Le istanze di concorso per i posti precitati, corredate, oltre che dagli stati di studio, dal certificato di nascita e da tutti gli altri documenti atti a suffragare la domanda, potranno essere presentati a tutto il 28 febbraio al Municipio, primo piano.

---

Il premio Benporat.

A termini dell'atto fondazionale eretto in memoria del dott. Giacomo Benporat deve conferirsi il 23 aprile, il premio di corone 200 alla migliore pubblicazione di un medico cittadino, in argomento di medicina o scienze affini, d'indirizzo o positivo o di applicazione clinica, stampata negli anni precedenti alla scadenza del premio.

Il conseguimento del premio non esclude da ulteriori concorsi con nuove opere; però chi riportasse il premio due volte di seguito, resterà escluso dai due successivi concorsi. Il premio sarà dato all'autore; morendo egli prima dell'assegnazione, ai suoi eredi legittimi.

Gli aspiranti presenteranno le loro istanze al Municipio entro il 15 marzo, dirigendole alla Commissione aggiudicatrice dei sussidi e premi della fondazione "dott. Giacomo Benporat".

---

Nozze d'oro e fiori d'arancio.

Una simpaticissima festa famigliare fu celebrata domenica nella famiglia Pascutti. Si celebrarono ad un tempo le nozze d'oro di due venerandi coniugi e il matrimonio di due giovani sposi.

Il signor Luigi Pascutti e la consorte signora Angela nata Motti, entrambi nati nel 1832, si sposarono a San Giorgio della Richinvelda il 10 febbraio 1852 e alcuni mesi dopo si stabilirono a Trieste. Il signor Pascutti entrò alle dipendenze della ditta Schiller, della quale è ancora oggi, uno dei più anziani e stimati agenti.

Dal felicissimo matrimonio nacquero otto figli, dei quali cinque ora viventi.

La cerimonia nuziale fu celebrata domenica, di buon mattino, davanti ad un ristretto numero di congiunti ed amici. E dopo che il sacerdote ebbe benedetta l'unione dei due vecchi coniugi, benedisse quella di una giovane coppia formata dal signor Cesare Pascutti, figlio dei precedenti, e della gentile signorina Irma Miller, figlia dell'egregio dirigente scolastico in pensione sig. Giuseppe Miller.

Agli sposi vecchi e nuovi sincere congratulazioni ed auguri.

---

Nuova industria.

Il sig. Alessandro Rocco ha chiesto il permesso di attivare al N. T. 49, Pol. 621, Monbijou (via Sette fontane 34-36) un'industria.

[Seguono vari annunci e inserzioni pubblicitarie]

================================================================================

[APPENDICE - ROMANZO D'APPENDICE]

Calorguen, seduto su di uno sgabello, davanti a un tavolo di legno grossolano, leggeva un libro mandatogli dal signor Avaugour. Si alzò vivamente per andare incontro a questo amico che gli era rimasto fedele nella sventura.

— Giovinotto, gli disse il capo guardiano, ho due buone notizie da darti. Prima di tutto, non sei più in segreta, e la prova è che questo signore viene a vederti e io lo rinchiuderò con te, affinché possiate parlare con vostro comodo. E poi riceverai un centinaio di ostriche, e io ti manderò dalla cantina una buona bottiglia di vino di Valette... un vinetto dei dintorni di Nantes che non rivaleggia col vino di Cassia, in Provenza, ma che si lascia bere!

— Il vino lo accetterò volentieri, mormorò Calorguen; ma prima di mangiare le ostriche, vorrei sapere chi me le manda!

— Due signori che hanno inteso parlare di te e che vogliono farti piacere, due signori che hanno visitato il castello!

— Ma.... essi non mi conoscono, suppongo.

— Io ne conosco uno. Ho servito sotto di lui a bordo della fregata Magenta quando egli era portabandiera. Adesso, luogotenente di vascello... è un bretone; si chiama il signor d'Erquy.

(Continua)

================================================================================

[Lo sconto - Notizie economiche dalla prima pagina]

PIETROBURGO 17 (B). Lo sconto per gli affari di Borsa fu fissato al 5 e mezzo p. c.

La Banca dell'impero ridusse al 4 e mezzo p. c. lo sconto per cambiali con scadenza a 3 mesi, al 5 e mezzo p. c. quello per cambiali con scadenza da 3 a 6 mesi; il piede d'interesse per prestiti venne ridotto al 5 e mezzo e 6 p. c.

================================================================================

IL PICCOLO
pag. 3 - 18 Febbraio 1902 - N. 7343

Uffici del giornale: Piazza delle Legne N. 2. Ingresso per le ore di notte: Via della Fonderia 5.

================================================================================

Cassa distrettuale per ammalati.

Durante la settimana decorsa vennero notificati 487 casi di malattia; furono dichiarati guariti 409; rimangono in cura 1197. Fra questi si contano 218 ammalati per causa d'infortunio sul lavoro. Furono constatate 165 contravvenzioni alle disposizioni dei medici. A titolo di contribuzioni furono versate nel corso della settimana corone 14.141,90.

---

Morte improvvisa a bordo d'uno "scooner".

Da parecchi giorni si trova sotto carico ormeggiato nel canale lo scooner triestino "Nicoletto" sul quale soltanto da pochi giorni aveva assunto il comando il capitano Luca Giadrossich, di Lussinpiccolo, ex-comandante dell'altro scooner "Carattere" ed ultimamente del brik-scooner "Serbia".

Ieri mattina verso le 7 il marinaio che disimpegna le funzioni di cameriere a bordo del "Nicoletto", non vedendo ancora alzato il capitano Giadrossich, si recò a chiamarlo; ma per quanto picchiasse non ottenne risposta; perciò aprì la porta e vide il suo capitano che ancora giaceva immobile nel suo letto, con la faccia cosparsa del pallore della morte.

Avvertito subito il nostromo, questo in unione ad altri marinai entrò nella cabina del capitano, lo chiamò, lo scosse, ma inutilmente.

Avvertita del fatto l'autorità portuale, questa inviò a bordo due medici ed un delegato, ma ai primi due non rimase che il pietoso compito di constatarne il decesso, avvenuto molto probabilmente per embolia.

Mentre l'impiegato della capitaneria di porto procedeva all'inventario della roba e degli effetti e valori del povero defunto, veniva avvertita l'autorità di p. s. e l'ufficiale sanitario, il quale si recò a bordo per assumere i rilievi di legge, dopodichè fu avvertito un fratello dell'estinto al quale fu consegnato quanto il defunto aveva lasciato, e quindi, col carrettone dell'impresa Capellan la salma fu trasportata alla civica cappella mortuaria a S. Giusto.

Siccome è desiderio della famiglia di potere le spoglie del caro estinto a Lussinpiccolo, per tumularle nella tomba di famiglia, il civico fisicato, allo scopo di determinare la causa della morte ha disposto che stamane alle 10 venga fatta la necroscopia.

Mercoledì mattina poi, la salma del capitano Luca Giadrossich chiusa in triplice cassa verrà portata a bordo del piroscafo "Leton" col quale partirà alla volta di Lussinpiccolo.

---

Le scenette della gelosia. - La moglie che fa sorvegliare il marito dalla portinaia.

La stiratrice Erminia C., avea creduto di notare in questi ultimi tempi che suo marito la trattava con una insolita freddezza, e talvolta anche la maltrattava senza ragione. La donna fece un minuzioso esame di coscienza per vedere se, sia pure involontariamente, avesse mancato in qualche modo ai suoi doveri di buona moglie, ma sentendosi assolutamente pura, arguì che suo marito fosse già stanco del pan de casa e che avesse cercato... qualche distrazione.

Una quindicina di giorni or sono, la gelosa seguì il marito; ma egli s'accorse d'essere pedinato e, fatto un repentino voltafaccia, somministrò alla moglie un potente manrovescio, col quale la mandò a casa.

— Bada ben, vecia; ricordite, se un'altra volta te me vien drio... te vedarà.

Erminia rincasò, e, al domani, confidò le sue pene alla portinaia, che è, s'intende, una bella biondina sui 25 anni.

— Cossa che la me conta, siora Erminia! Dio, chi gavessi mai credù de quel muso de papatasi.... oh... la guardi un poco!

— Lei, siora Olga, no la se figura el mio strazio... la me credi che in zinque ani de matrimonio me son calada de diese chili... Adesso vorìa domandarghe un piazer.

— Ma cossa, siora Erminia mia; ma la se figuri, se se pol far del ben...

E la stiratrice dichiarò alla sora Olga che la temeva di seguire il marito, e che le avrebbe fatto un grande favore se la portinaia, si fosse presa l'impegno di pedinarlo.

La giovane portinaia accettò con entusiasmo l'incarico, e la sera stessa, quando il marito uscì di casa, nascosto il viso in uno scialle, lo seguì. Alle 12 nè l'uomo, nè la sua spia, cioè la portinaia erano ancora rincasati, e la povera Erminia che si trovava sulle spine, scese nell'atrio per attendere la sora Olga.

Un quarto d'ora dopo, un uomo e una donna entrarono nell'atrio, ma siccome regnava buio pesto, la gelosa non poté avvisare i due, nè questi, a loro volta, s'accorsero della sua presenza.

L'uomo e la donna si misero in un angolo dell'atrio, e poco dopo la C. udì:

— Ma varda se la xe poco stupida quella donna: proprio a mi la me ga dato l'incarico de sorvegliarlo... e di no te par che la gabi fato ben?

— Oh... grasie del paradiso!

La prima voce era quella della portinaia e la seconda quella del marito. La povera donna, doppiamente tradita, si avventò sui due amanti, e, afferrata la chiave del portone, li colpì disperatamente. Il C., credendo che a sorprenderlo fosse stato il marito della sua bella, perse il coraggio e... fuggì.

La C., rimasta padrona del campo, somministrò allora alla brava siora Olga un diluvio di pugni, ed il giorno dopo iniziò le pratiche opportune per separarsi dal marito infedele.

---

Piccolo incendio e falso allarme.

Come a suo tempo abbiamo narrato, una parte della merce che si trovava nei magazzini della ditta Zucculin incendiatisi la mattina del 9 corr., era stata trasportata nel fondo del sig. Schadeloock, al N. 30 di Roiano.

Iermattina verso le 3, non si sa se per combustione spontanea o per quale altra causa, una parte di quella merce s'incendiò. Un passante avvisò telefonicamente i vigili dell'appostamento principale, i quali accorsero prontamente sul luogo con due treni, diretti dagli ufficiali d'ispezione, ed in breve spensero il piccolo incendio, allontanando così ogni pericolo.

Iermattina verso le 10 e mezzo, i vigili dell'appostamento principale furono avvisati che nella casa N. 4 di piazza del Ponterosso si era manifestato un incendio. I vigili accorsero sul luogo con un treno; ma seppero che si trattava di un falso allarme.

---

I ladri nella chiesa di Cattinara.

Il sagrestano della chiesa di Cattinara stava vestendosi ieri mattina verso le 5, per recarsi a suonare l'Ave Maria, quando udì picchiare alla porta. Aprì e si trovò alla presenza di un contadino del luogo, il quale lo invitò a scendere immediatamente, perchè durante la notte, la chiesa era stata devastata dai ladri.

Il sagrestano finì di vestirsi in fretta e seguì il contadino. La porta della chiesetta era stata atterrata a colpi di piccone. Il santese si recò a svegliare il parroco, don Francesco Cosser, il quale si affrettò a recarsi in chiesa. Lo seguirono parecchi contadini per difendere il sacerdote nel caso che i ladri si fossero ancora trovati sul luogo.

Il parroco trovò che i malandrini si erano appropriati solamente di un ostensorio di metallo, del valore di 100 corone circa. I ladri avevano bensì visitato tutti gli armadi e cassetti, mettendo a soqquadro la sagrestia; ma non erano riusciti a trovare gli altri oggetti d'argento.

Del fatto fu subito avvertita l'autorità di Polizia, e, nel pomeriggio, un agente del commissariato di S. Giacomo si recò ad assumere i rilievi di legge.

---

Prosciutto e salame, che si trasformano in una pistola.

Ierlaltro, verso le 5 pom., due guardie di p. s. che pattugliavano per la via Santa Caterina furono avvicinate da un uomo sui cinquant'anni, il quale, in preda ad un orgasmo indicibile, le invitò a recarsi ad arrestare un individuo che si trovava in una osteria di quella via, il quale poco prima lo aveva percosso.

Le guardie vollero sapere di che cosa veramente si trattasse, e mentre lo interrogavano s'accorsero che egli aveva una strana gonfiezza alla parte destra del petto.

— Cosa tiene là, lei?

— Nulla — rispose l'uomo con evidente imbarazzo — tengo un po' di salame e prosciutto per cenare... Vengano, vengano ad arrestare quel birbante.

Le guardie, invece di seguire il consiglio dello sconosciuto, gli sbottonarono la giacca e s'avvidero che il preteso salame e prosciutto dell'individuo non erano altro che... una grande pistola.

Fu condotto alla Polizia, dove, avendo egli potuto dimostrare che non portava l'arma con prave intenzioni, lo punirono solamente per illecito porto d'armi, con una grossa multa.

---

Tentati furti.

Nel pomeriggio di ierlaltro Giuseppe St., tredicenne, da Trieste, associato ad un altro ladruncolo, fu colto da un signore mentre tentava d'introdursi nel casotto del portinaio della casa N. 3 di via Paduina, allo scopo di commettere un furto.

Lo S. venne fermato dal suddetto signore e consegnato ad una guardia di p. s., che lo condusse in arresto, mentre il suo compagno potè sottrarsi all'arresto con la fuga.

Iermattina, al Puntofranco, fu arrestato Antonio S., di 25 anni, giornaliero, da Copriva, presso Cesiano, per tentato furto di un cappotto ed un paio di scarpe del valore di 10 corone a danno del facchino Pietro Borgnolo.

---

Non lasciate la porta aperta.

Il signor Giulio Minzi, abitante in via Manzoni N. 2, denunciò al commissariato di S. Giacomo che, durante una sua breve assenza, ignoti ladri, approfittando della circostanza che egli, andandosene, aveva lasciata la porta del quartiere aperta, lo avevano derubato di un pastrano del valore di 160 corone e di due ombrelli del valore di 8 corone.

---

Aggressione?

Ieri mattina, il bracciante Vincenzo Candacci, di 17 anni, abitante in via di Crosada N. 4, dovette essere accolto nel quarto ripartimento del civico ospedale, per la cura di una ferita di taglio al collo, ferita che data da alcuni giorni, e che era di già suppurata.

Interrogato, disse che alcune sere or sono, rincasando, era stato aggredito da cinque giovanotti avvinazzati, i quali lo avevano percosso e ferito a quel modo, e che alle sue grida d'aiuto si erano dileguati per quelle viuzze di città vecchia.

---

Grave caduta.

Il giovane calzolaio Luigi Abram, di 18 anni, abitante al N. 248 di Gretta, ieri mattina scivolò in modo sì disgraziato da riportarne gravi fratture alla regione malleolare destra. Trasportato all'ospedale, fu accolto nella quarta divisione.

---

Effetti della bora.

Il marinaio Antonio Curich, di 18 anni, imbarcato sul lloydiano "Danubio", in riparazione all'arsenale, l'altra sera, mentre transitava sopra coperta, rimase investito da una raffica di bora e sbattacchiato contro il parapetto, in modo da riportarne gravi fratture al braccio destro. Fu accompagnato nell'infermeria dello Stabilimento, e si telefonò poi alla Guardia medica, da dove accorse il dottore di turno che gli prestò le cure più urgenti. Poi il Curich fu accompagnato all'ospedale civico.

---

Rissa e ferimento.

Dagli organi del commissariato di via Scorcola fu arrestato l'altra sera il carradore Edoardo Cernovitz, di 17 anni, abitante in via Torricelli n. 10.

Giovedì verso le 3 pom. il Cernovitz stava fermo con il suo carro dinanzi alla scuderia della noleggiatrice di carri Albina Fischer, in via Torricelli n. 2, quando un carradore alle dipendenze di questa, a nome Antonio Zenta, di 30 anni, avendo da uscire dalla scuderia con il carro, invitò il Cernovitz a fargli largo e, quando vide che il collega faceva il sordo, lo colpì con la frusta alle gambe.

Il Cernovitz, allora, si avventò sullo Zenta e gli inferse un colpo di coltello alla gamba sinistra; poi si diede alla fuga. Il ferito, che cadde a terra, fu raccolto e trasportato alla Guardia medica dove un dottore gli prestò le necessarie cure. Poi venne accompagnato all'ospedale.

Il Cernovitz fu interrogato dal cancellista Skok il quale, in fine, lo rimise in libertà.

---

Cronaca minima.

Ieri mattina, alle quattro, in via Ghega, fu arrestato il bracciante Ernesto S., di 37 anni da Trieste, per sospetto in genere. Era con lui Giovanni B., pure giornaliero, che prese a tempo il largo, ma che però fu arrestato più tardi.

Fu arrestato perchè colpito dal precetto di sfratto Rodolfo B., di 20 anni, marittimo, dalla provincia di Udine.

---

Corrispondenza aperta.

— Un ignorante. La parola morgue in francese si pronuncia morg.

— Abbonato. Fiume. Un corpo che fu sottoposto all'azione di un refrigerante fino a che la sua temperatura sia discesa allo 0 o al disotto dello 0, appena sottratto all'azione del refrigerante, tende a riprendere la temperatura dell'ambiente a seconda della sua conduttività. È quindi impossibile rispondere alla sua domanda senza conoscere: I. Le proprietà fisiche del corpo da raffreddarsi; II. La temperatura dell'ambiente in cui il corpo stesso è collocato dopo subìto il raffreddamento.

---

Notizie meteorologiche.

Ieri — Temperatura ore 7 ant. 9°.5, ore 2 pom. 10°.1 C. — Altezza barometrica ore 7 ant. 753.1 — Oggi: Alta marea 7.13 ant., e 8.32 pom. Bassa marea 1.24 ant. 1.39 pom.

---

Ogni giorno una.

— Scusi, signore, mi hanno detto che da lei avrei trovato impiego...
— Ma... non abbiamo nulla da fare...
— Oh, per questo mi accontento egualmente...

================================================================================

TEATRI E CONCERTI

Verdi.

Per giovedì sera è annunziata la prima rappresentazione dell'Aida, oggi forse la più popolare delle opere di Verdi, che il nostro pubblico riascolta sempre volentieri, pronto ancora ad accendersi d'entusiasmo, come quando l'udì per la prima volta, 26 anni or sono. È vivo e generale desiderio che questa rappresentazione segni un successo, nè dovrebb'essere illecito lo sperarlo, dato il buon complesso di esecutori, tutti favorevolmente noti.

Le parti sono così distribuite: Aida, Carmen Bonaplata-Bau; Amneris, Giannina Lucacewska; Radames, cav. Francesco Signorini; Amonasro, Riccardo Stracciari; Ramfis, Luigi Nicoletti-Kormann; Il re, Clemente Ortali.

Dirige il maestro cav. Gialdino Gialdini. Lo spettacolo incomincia alle 8.

---

Concerto Furlani-Seydel.

Il concerto della pianista signora Maria Furlani Seydel, col programma già pubblicato, è stabilito per giovedì 20 corr. alle 8 di sera, nella sala del Casino Schiller. Coopererà al concerto il violoncellista sig. Alberto Luzzatto.

---

Spettacoli d'oggi.

TEATRO VERDI — Riposo.

================================================================================

MARINA E NAVIGAZIONE

Movimento nel porto.

Arrivarono ieri nel nostro porto: i piroscafi del Lloyd "Metcovich" da Venezia con 20 passeggeri, "Urano" da Alessandria con 16 passeggeri, "Flora" da Spizza e scali, "Austria" da Kobe e Fiume; il piroscafo italiano "Solferino" da Marsiglia e scali con 7 passeggeri, e il piroscafo a.-u. "Jadro" da Metcovich e scali.

---

Movimento dei navigli a. u.

Piroscafi: "Alberta" proseguì il 15 corr. da Londra per Newcastle dove caricherà per Pola e Trieste, "Anna" partito il 15 corr. da Hongkong per Moji, "Auguste" di partenza da Trieste per New York, "Emilia" arrivato il 16 corr. a Porto Said, "Federica" partì il 10 da Pensacola per Havre e Anversa, "Jenny" di partenza da Liverpool per Cardiff, dove caricherà per Gravosa, Sebenico, Spalato, Zara e Trieste, "Lodovica" partito il 6 corr. da Calcutta per Bombay, "Lucia" nelle acque cinesi, "Margherita" in viaggio da Portland per Manilla, "Maria" a S. Francisco, "Marianne" proseguì il 14 corr. da Coronel per Montevideo e l'Europa, "Teresa" sotto carico a Calcutta, "Frieda" sotto carico a Port Arthur (Texas) per Liverpool, "Wanda" proseguì il 29 p. p. da Colombo per il Baltico, "Abbazia" proseguì il 3 corr., "Gottfried Schenker" il 15 corr., ed il "Betty" il 20 p. p. da Algeri per New York, "Lacroma" a Trieste, "Aquileia" sotto carico a Tampa, "Miramar" proseguì l'11 corr. da Newport News per Trieste, "Baltico" da Sulina passò Costantinopoli il 12 diretto ad Amburgo, "Quarnero" partì il 12 da Savannah per Brema, "Contessa Wanda" proseguì il 29 p. p. da Colombo per il Baltico.

================================================================================

COMUNICATI

ARTURO MARIGO
NELLA BAISINGER
FIDANZATI.
Trieste, 17 Febbraio 1902.

================================================================================

INSERZIONI COMMERCIALI

---

Sete à-jour f. 1.10 a 6.35
come pure Seta Henneberg, in bianco, nero e colori, per bluse e vestiti, da 60 a f. 14.65 il metro. Assolutamente nessun dazio da pagare! essendochè la spedizione segue franco di nolo, dai miei propri uffici siti su territorio austriaco.
Sete per abiti da sposa da s. 65 a f. 14.65
Destanchi » 60 » 14.65
Tagli p. vestiti seta bavella f. 8.65 » 42.75
Foulard stampati . . . s. 60 » 3.65
Sete per vestiti da ballo » 60 » 14.65
Grenadines di seta » 80 » 7.65
Campioni si spediscono prontamente. Lettere per la Svizzera 25 cent.
G. HENNEBERG fabbrica seterie (escl. i. r. fornitore di Corte) ZURIGO

---

SOMATOSE DI FERRO
(Albumina ferruginosa) eccellente fortificante per persone clorotiche. — Trovasi nelle farmacie e nelle drogherie fini.

---

NATURALE-ALCALINA

*) La Redazione si dichiara estranea tanto riguardo alla forma quanto al contenuto e non assume alcuna responsabilità fuori di quella voluta dalla legge.

---

Indirizzi
di tutte le professioni e di tutti i paesi per compilare offerte commerciali (con garanzia delle spese postali) si possono avere presso l'Ufficio intern. di indirizzi Rosenzweig & Josef Söhne, Vienna, I Bäckerstrasse 8. Telef. inter. 8155. Prosp. franco.

---

100-300 FIORINI MENSILI
possono guadagnarsi persone di ogni condizione in qualunque luogo, sicuramente e onestamente senza capitale e senza rischio, mediante la vendita di promesse e carte di stato, alimenta concesse. Offerte a LUDWIG DESTERREICHER, Budapest, VIII, Deutschegasse 8.

---

LIQUORE
Grande specialità, liquore eccellente
Fortifica lo stomaco.
Trovasi nei principali negozi di commestibili fini dell'Austria-Ungheria.
Premiato con 84 medaglie di prima classe
JOSEF ARCHLEB & COMP.
Distillazione a Vapore
PRAGA
RAPPRESENTANTI PER TRIESTE
Gius. Gartner e Comp.

---

MATTONI GIESSHÜBLER
NATURALE-ALCALINA-SALINA
l'acqua da tavola più rinfrescante
assolutamente rappresentante ed ogni altra artificiale
fabbrica seterie i. r. fornitore di Corte

---

SOMATOSE DI FERRO
(Albumina ferruginosa)
fabbrica seterie i. r. fornitore di Corte
S. HENNEBERG
Signor Piccoli, farmacista
Lubiana.

---

POLICLINICA MEDICA
Genova, 22, XI, 1901

Signor Piccoli, farmacista
Lubiana.

Dal largo uso fattone in questa Policlinica, posso affermare che la Tintura Stomatica da Lei preparata riuscì utilissima nelle cattive digestioni e poi la consiglio volentieri anche come uno dei migliori purganti.
Prof. Dr. F. Mariani, Direttore

Rivendesi nelle farmacie, COMMISSIONI VERSO RIVALSA.

---

Signori!
Nelle Malattie della vescica e dell'uretra agiscono prontamente e senza reazione soltanto le Capsule di Sanid (8 cubebe, 8 salolo, 10 santalo). Raccomandate caldamente da specialità mediche. Molte lettere di ringraziamento. Prezzo Cor. 8,70. Deposito nella FARMACIA PRENDINI - Trieste, Palazzo Modello.

---

Epilepsia
Impotenza ecc.
GUARIGIONE spesso
Miglioramento sempre
a mezzo delle
DRAGEES GÉLINEAU

---

BIGLIETTI LOTTERIA
valevoli per 50 anni, da f. 5 in poi
comperate soltanto presso la fortunatissima Banca e Cambio Valute
Giuseppe Bolaffio, Trieste
Spedizione anche per rivalsa.

---

DANLER & COMP.
SPEDITORI, EGER (Boemia)
Il più vecchio e più pronto servizio diretto cumulativo
a vagoni completi con grande risparmio di noli.
da Eger per Trieste loco ed in transito per il
Litorale, la Bosnia ed Erzegovina, il Levante,
offrendo col medesimo vantaggi per tutti i trasporti
di porcellane, acque minerali ed altri articoli
determinati da Carlsbad e dintorni, dalla Sassonia, Baviera e Turingia.
PREZZI FISSI MODICISSIMI.

---

RAPPRESENTANZA
qualsiasi articolo, purchè di seria casa, accetterebbesi da giovane attivo, disposto anche dare cauzione. Serie referenze. Scrivere «O. 2925 m» a Haasenstein & Vogler, Milano.

---

Turaccioli pel Bandaggio
delle viti innestato come pure qualunque altra qualità di turaccioli fabbrica e vende a prezzi miti
L. NAIRZ - TRIESTE
Fabbrica turaccioli
Via Torricelli 16.

---

Direttore commerciale di una importante
CASA GROSSISTA IN CAFFÈ
a Praga, ventisettenne, profondo conoscitore del ramo e organizzatore,
CERCA POSTO
in una primissima Casa, con possibilità di poter trattare con la clientela. Offerte sub "Caffee-Branche 2618" a Haasenstein & Vogler, Praga Wenzelsplatz 12.

---

GOTTA DEL DR. LAVILLE
Reumatismi
Trovasi in tutte le farmacie.
F. COMAR & C., Paris.

---

Galline covaticce del 1901
razza italiana, 5 galline e un gallo fior. 6.80,
3 polli fior. 2.75, franco dappertutto spedisce
con garanzia che arrivano vivi
Abr. Andermann, Buczacz N. 50

---

CARBONE COKE D'USINA
asciutto e senza polvere
a fior. 2.35 per 100 kg.
franco a domicilio
CONSEGNA PRONTISSIMA
presso il più grande deposito carboni di ogni qualità, a prezzi di vera concorrenza
FRANCESCO ROSOLEN
Via Stazione Telefono 275

---

BURRO DI MILANO
giornalmente fresco nel Deposito della
LATTERIA LOMBARDA DI SUZZARA
(Martino Marcovitz) Via S. Lazzaro 10. Telefono 1329
SI EFFETTUANO SPEDIZIONI PER LA PROVINCIA VERSO RIVALSA.

---

Stabilimento di cura Dander
(FONDATO NELL'ANNO 1895)
via Stadion 21, Telefono N. 822.
Cure ortopediche, ginnastica medica, Bagni locali d'aria calda asciutta, Cure idroterapiche nei casi di deformità, gotta, sciatica, adiposità, neurastenia, reumatismo, fratture, malattie intestinali ecc.
Le cure possono essere eseguite anche a domicilio dell'ammalato.
Ordinazioni dalle 11-12½ e dalle 4-5, via Stadion 21. Prospetti a richiesta.
Dr. Oscar de Fischer

---

ATTENZIONE
contraffazioni ed imitazioni!
IL RINOMATO LIQUORE
Gessler's echter Altvater
(Genuino Altvater di Gessler)
proviene dalla fabbrica dell'i. r. Fornitore di Corte
Siegfried Gessler, Jägerndorf
soltanto se ogni bottiglia porta per intero il nome della ditta, ed è munita della marca depositata come qui appresso.
RAPPRESENTANTE A TRIESTE
Lodovico Cogoy, via Chiozza 9

---

Avete da fare un bel regalo?
visitate il locale
ESPOSIZIONE ARGENTERIA
dell'Orefice FEL. TREU
Via Maicanton 2. Telefono N. 1034.

---

Elisire di China ferruginoso SUTTINA.
Ricostituente nelle anemie, debolezze di stomaco, convalescenze. Farmacia Suttina, Corso 25, Trieste.

---

PERCHÉ I MARINAI SONO COSÌ ROBUSTI

Avete ammirato la robusta salute dei marinai e dei pescatori. Vivono sul mare, in mezzo ai venti e alle onde e li vedete sempre col petto nudo: eppure nessuno è meno soggetto di loro ai raffreddori, alle bronchiti e ai catarri. È raro di sentirli tossire e impossibile trovare un tisico fra loro. E perché? La ragione è conosciuta fin dalla più remota antichità. In ogni tempo i medici l'hanno attribuita al fatto che i marinai respirano costantemente le emanazioni del catrame, di cui sono impregnate le navi. E ognuno sa quanto il catrame sia buono per i bronchi e per il petto.

Il più lieve raffreddore, trascurato, può degenerare in bronchite, e non vi è cosa più difficile che lo sbarazzarsi di una bronchite inveterata, di un catarro maligno. Perciò non sarà mai abbastanza raccomandato agli ammalati di combattere la loro infermità fin dal principio e il mezzo più sicuro, più semplice e più efficace, è quello di prendere l'acqua di catrame ad ogni pasto.

Però quella che si prepara da soli è pochissimo efficace, perché il catrame naturale non è solubile nell'acqua. Oggidì, a merito di un distinto farmacista, il signor Guyot, il quale è riuscito a rendere solubile il catrame, si trova in tutte le farmacie, sotto il nome di Catrame Guyot un liquore concentratissimo di catrame, col quale si può preparare al momento un'acqua di catrame perfettamente limpida ed efficacissima.

L'uso del Catrame Guyot, preso a ogni pasto, in dose di una cucchiaiata da caffè per bicchiere d'acqua, basta a guarire il raffreddore più ostinato e la più inveterata bronchite. Si arriva talvolta perfino a combattere e guarire la tisi già dichiarata, perché il catrame arresta la decomposizione del polmone, uccidendo i microbi patogeni, causa di questa decomposizione.

Trovasi in tutte le farmacie.

---

TRIESTE
SOSPENSORI
Braccia e Gambe artificiali
APPARATI ORTOPEDICI
inoltre
Articoli di gomma
TUBI DI GOMMA
Articoli chirurgici
Clisteri in ogni genere
CUSCINI AD ARIA

CALZE ELASTICHE
Ventriere
inoltre
Articoli per ammalati
IRRIGATORI E INALATORI
Lenzuola di gomma
Istrumenti chirurgici
TERMOMETRI per la febbre

Spedizioni per la provincia prontamente

---

CINTO SENZA MOLLE TENNE
1901 — 3 medaglie d'oro e la più alta distinzione: la Croce del merito.
NON PIÙ ERNIE
2000 corone a chi, facendo uso dei nostri cinti senza molle, non guarisce perfettamente dall'ernia. Guardarsi dalle contraffazioni senza valore. A richiesta opuscoli gratis e franco.
Rivolgersi: AGENZIA FARMACEUTICA Valkenberg, Gianda, N. 315. Le lettere vanno affrancate con 25 centesimi, le cartoline con 10.

---

LINIMENT. CAPS. COMP.
della farmacia Richter di Praga
è dovunque riconosciuto quale una frizione eccellente per lenire i dolori ed è reperibile al prezzo di 80 cent., Cor. 1.40 e Cor. 2.— in tutte le farmacie.
All'atto dell'acquisto di questo rimedio domestico, che incontra il favore generale, non si accettino che le bottiglie originali in scatole munite della nostra marca di fabbrica "Ancora" e provenienti dalla farmacia Richter, poiché allora si avrà ogni sicurezza di aver ricevuto il preparato originale.
Farmacia Richter
"al Leone d'oro"
in Praga, I Elisabethstrasse 5.

---

preparato fortificante per i nervi
Splendidi certificati di autorità mediche.

---

Scatola gr. L. 4.50 picc. L. 1.50
A. MANZONI & C., Milano - Roma
Deposito Generale
Vendite a Trieste: Farmacia Serravallo, Ravasini, Vidali e Vardabasso, Suttina, Pizzul, Prendini, Skopezynski, Cignola e Vielmetti.
A Pola: farm. Carbucicchio, Wassermann.
A Gorizia: farmacia G. B. Pontoni.

================================================================================
IL PICCOLO
pag. 4 - 18 Febbraio 1902 - N. 7343

La Redazione e l'Amministrazione non restituiscono i manoscritti quand'anche non vengano pubblicati.

================================================================================

Da POLA.

Ferrovia elettrica.

Fu omologata dalla Giunta il documento contenente le rettifiche ed aggiunte al contratto stipulato dal comune di Pola col principe Alfredo Wrede, per l'erezione di una ferrovia elettrica in conformità ai deliberati presi dalla rappresentanza comunale, nelle sedute del 18 marzo e 16 novembre 1901.

================================================================================

LE FINANZE PROVINCIALI DELL'ISTRIA.

Dal rapporto presentato dal dipartimento contabile provinciale sullo stato dei fondi in amministrazione provinciale con la chiusa dell'anno 1902, si rileva quanto segue:

Durante il dicembre gli introiti reali del fondo provinciale sommarono cor. 221.235:99 e gli esiti cor. 205.133:62, dimodochè il civanzo del consuntivo salì da cor. 65.256:57 (fine novembre) a cor. 81.358:94 (fine dicembre), il qual ultimo importo venne tutto passato col 31 dicembre in aumento del patrimonio provinciale.

Il patrimonio ammontava perciò con la fine del 1901 a cor. 91.352.99 in contanti, a cor. 25.500 in crediti per mutui erogati a comuni ed a comitati stradali, ed a cor. 2.113.686 nominali in effetti, col cenno, però, che in quest'ultimo importo sono anche comprese corone 1.400.000 di azioni fondazionali della ferrovia Trieste-Parenzo, che non hanno alcun valore di borsa.

Gli introiti per imposizioni provinciali ammontarono: durante il decorso dicembre a cor. 121.345:05 (di confronto a cor. 101.811:51 nel dicembre 1900) e durante tutto l'anno 1901 a cor. 999.643:65 (di confronto a cor. 985.304:71 incassate nel 1900, ed a cor. 981.407 preventivate pro 1901).

Gli introiti reali durante il 1901 raggiunsero la cifra di cor. 1,403.751:45 e gli esiti sommarono a cor. 1,327.392.01 (tra cui cor. 53.802:34 passate in deposito per opere ed assegni futuri, stanziate nel preventivo pro 1901 quali poste straordinarie) di confronto ad un preventivo di cor. 1.340.230, dimodochè gl'introiti superarono il preventivo di cor. 68.521:45 e gli esiti furono inferiori di corone 12.837:40.

L'esito favorevole dipese principalmente:
1.° dal crescente gettito delle addizionali;
2.° dal fatto che la tassa scolastica, preventivata in cor. 150.000, fruttò invece cor. 170.189:94;
3.° dalla circostanza che lo stato versò entro il dicembre la I quota (non compresa nel preventivo pro 1901) del maggior reddito dell'imposta sugli spiriti con cor. 18.980; e
4.° dal maggior rigore nella liquidazione delle specifiche ospitalizie, per il qual titolo si spesero solo cor. 225.469:86, mentre era stato preventivato l'importo di cor. 260.000.

---

17 febbraio.

Da BUIE.

Il mutuo del Comune.

La Giunta provinciale ha approvato la deliberazione presa dalla Rappresentanza comunale di Buie nella seduta del 19 settembre p. p., concernente la contrazione a debito del comune censuario di Buie di un mutuo di cor. 44.000 al 5 p. c., ammortizzabile in 36 anni, per provvedere i mezzi per la costruzione del mercato d'animali e di una seconda strada d'accesso alla stazione, per aprire uno sbocco nella contrada Corpvio, per regolare e canalizzare la piazza e per l'unificazione di vari passivi.

---

Da PARENZO.

Deliberazioni scolastiche.

La Giunta provinciale dell'Istria ha preso i seguenti deliberati in oggetti scolastici:

"Non rilevandosi dal relativo sopraluogo commissionale nè il numero dei padri di famiglia intervenuti, nè quanti si sieno dichiarati a favore dell'introduzione dello slavo della neoerigenda scuola popolare di S. Lorenzo di Predubaz, prima di emetter il proprio parere sull'ordinamento linguistico della scuola stessa, si esprime alla presidenza dell'i. r. Consiglio scolastico provinciale l'avviso che la vertenza non sia peranco matura per un tranquillante e fondato giudizio, e si propone la completazione della procedura nei sensi suaccennati.

"Si nomina a maestra definitiva di III categoria presso la scuola popolare mista di Verteneglio la concorrente Anna Bottig, ora sottomaestra presso la scuola stessa.

"Si prende a notizia il resoconto relativo all'importo di corone 800 assegnato pel corso feriale di lavoro manuale educativo tenutosi a Capodistria nel p. p. agosto.

"Si prende a notizia che il Consiglio scolastico provinciale deliberò di dividere la scuola di Unie in due sezioni, l'una con lingua d'istruzione italiana, l'altra con lingua d'istruzione croata, con l'insegnamento quale materia relativamente obbligatoria nella prima del croato e nella seconda dell'italiano.

"Si approvano i deliberati presi dal Consiglio di amministrazione dell'Istituto di credito fondiario del Margraviato d'Istria nella seduta del 21 gennaio corrente riferibili alla concessione di 28 mutui per corone 56.500.

---

Da PISINO.

Al Ginnasio italiano.

Fu assegnato al professore presso il Ginnasio reale provinciale di Pisino, Carlo Ciborra, il II quinquennio a datare dal 1 ottobre 1901.

---

Da ROVIGNO.

La Corte d'Assise.

La riapertura della sessione ordinaria della Corte d'assise nel raggio giurisdizionale del Tribunale circolare di Rovigno, avrà luogo il 7 aprile. Furono destinati a presidente della Corte d'assise il Presidente del Tribunale circolare cons. aulico dott. Antonio Tusar ed a suoi sostituti i Consiglieri del Tribunale provinciale signori Napoleone Kümmerlin ed. de Zucchero e dott. Gregorio Devescovi.

================================================================================

BORSE E MERCATI.

Chiuse di Borsa del 17 Febbraio.
(I numeri fra parentesi indicano la chiusa prec.)

Vienna dopo borsa segna: Credit 695.50, Staatsbahn 686.—, Alpine 393.— - La borsa di Berlino chiude ferma: Credit 219.— (218.69), Italiana 100.75 (100.70). — Milano segna in chiusa: Cambio 102.72 (102.66), Rendita 102.37 (102.45), Meridionali 633.50 (641.—), Mediterranee 457.— (451.—). — Parigi: Apertura dell'Italiana 99.50 a 7/8.

Listino. Napoleoni da 19.03 a 19.06, Zecchini 11.26 a 11.34, Lire sterline 23.90 a 23.95, Londra 239.60 a 240.20, Francia 95.30 a 95.60, Italia 92.85 a 93.55, Banconote italiane 92.85 a 93.15, Germania 117.15 a 117.50, Banconote germaniche 117.15 a 117.50, Rend. austr. carta 101.60 a 101.90, Rendita ungherese in Corone da 96.85 a 97.20, Italiana 99.35 a 99.85, Credit 694.— a 697.—, Staatsbahn 685.— a 689.—, Lombarde 75.— a 77.—, Lotti turchi 111.— a 112.—

Londra 17. Chiusa. Rendita italiana da 99.50 a ½, Credit da 694.— a 697.—

Francoforte 17. (Borsa della sera). Azioni del Credit austr. 219.90, Ferrate dello stato 147.10.

Listino. Napoleoni da 19.03 a 19.06, Zecchini da 11.26 a 11.34, Lire sterline 23.90 a 23.95, Londra 239.60 a 240.20, Francia 95.30 a 95.60, Italia 92.85 a 93.55, Banconote italiane 92.85 a 93.15, Germania 117.15 a 117.50, Credit 694.— a 697.—, oro 4%, 194.80 (—.), 109.10.

Rendita italiana 5% 100.10, Rendita spagnuola esterna 78.27, Azioni Banca ottomana 563.—

Londra 17. (Cambi Chiusa). Consolidati 94 7/16, Lombardi 4—, Argento 25 7/16, Rendita spagnuola —.—, Cambio su Vienna —.—. Sconto di piazza 2 9/16. Introiti della Banca —.—

Parigi 17. Chiusa. Ferrate austriache —.—, Francese 101.20 (101.27), Italiana 100.10 (100.20), Spagnuola 78.27 (78.60), Banche Ottomane 568.— (569.—), Rio Tinto 1162 (1141), Lotti turchi 117.— (117.50). Banca di Parigi 1018, Azioni Lombarde 102.40, Länderbank —.—, Azioni navali italiane 624.—, Rio Tinto 1162.

Parigi 17. Chiusa. Rendita francese 3% 101.20, Rendita turca nuova 26.50, Cambio Londra 25 1.50, Egiziane —.—, Rendita austriaca in oro 103.80. Rendita ungherese in Corone —.—, Lotti turchi —.—, Rendita italiana 5% —.—, Lombarde —.—.

---

Caffè.

Amburgo 17. (Chiusa). Santos good average per febbraio —.—, per marzo 30.25, per maggio 30.75, per sett. 31.75, per dec. 32.75. Rio ordinario loco 29-31, reale loco 32-34, buono loco 35-38.

Havre 17. Chiusa. Santos good average per m. corr. 50 (per chilogrammi) a fr. 38.50, per giugno a fr. 37.75.

Nuova York 17. Apertura. Rio per consegne future, sost. invariato, ½ in ribasso.

---

Cotoni.

Liverpool 17. — Mercato calmo. Tenders in Dochets 400. Vendite 8000 compresi affari consegna. Importazione 14900. Merce americana a consegna da qualunque porto L. M. C. Febbraio 4 4/64, Febbraio-Marzo 4 4/64, Marzo-Apr. 4 4/64, Aprile-Maggio 4 4/64, Maggio-Giugno 4 5/64, Giugno-Luglio 4 4/64, Luglio-Agosto 4 5/64, Agosto-Settembre 4 5/64, Sett.-Ottob. 4 4/64, Ott.-Nov. 4 2/64.

---

Cereali.

Londra 17. Frumento future Market mese Marzo 6.4½, Giugno 6.4½, agosto —.—. Formentone febbraio 4.08¾, Giugno 4.03¾.

---

Metalli.

Londra 17. Stagno Straits. Apert. 112 3/4, Chiusa 112 3/4. Rame Chile Bars good ord. brands. Apertura pronto 54 p. 3 mesi 54½.

---

Petrolio.

Anversa 17. Olio calmo.

---

Ravizzone.

Parigi 17. Per mese corr. Giugno 66.50, per marzo 68.50, 4 ultimi mesi 65.25, staz.o

---

Spirito.

Parigi 17. Per mese corrente 28.—, per marzo 26.75, 4 mesi da maggio 27.75, 4 ultimi mesi 28.75, a maggio 28.20. calmo

---

Segala.

Parigi 17. Mese corrente 15.— per marzo 15.25, quattro primi mesi da marzo 15.50, quattro mesi da maggio 15.25, staz.o

---

Frumento.

Parigi 17. Mese corr.te 21.40, per marzo 21.80, quattro primi mesi da marzo 22.50, quattro mesi da maggio 22.45. calmo

---

Farina.

Parigi 17. Fleurs de Paris per 100 k., per mese corrente 26.80, per marzo 27.20, quattro primi mesi da marzo 27.60, quattro mesi a maggio 28.20. staz.o

---

Zucchero.

Parigi 17. Greggio 88° uso nuovo 18½-18½ calmo, mese corrente 21.87½ p. marzo 22.12½ calmo, 4 mesi da maggio 22.87½, quattro mesi da ott. 23.50—, Raff. fermo

Amburgo 17. (Chiusa). Per febbr. 6.75—, per marzo 6.92—, maggio 8.77—, agosto 7.15—, ottobre 7.32—, decem. 8.09—. Rappe greggio a scell. 6 9/16. fiacco

Londra 17. Java a Sc. 9 4/16 a 9.

---

Navigli agli Hangars.

(I. r. Magazzini generali). - Distinta dei navigli ormeggiati agli Hangars la sera del 17 febbraio 1902, colle date presumibili del termine delle operazioni:

Hangar | Nome del Nav. | Data | Osservazioni
1a | P. Mitylene | 20 | Scaricazione
1a | Fitzgerald | 19 | Caricazione
6 | Semiramis | 20 | »
9 | Vindobona | 19 | Scaricazione
12a | Agrumaria | 19 | »
12b | Ravenna | 19 | Caricazione
13a | Parvio | 20 | Scaricazione
13b | Jonia | 19 | »
14 | Lilibeo | 19 | »
7 | Buda | 20 | »
21 | Maria | 19 | »
23 | M. Kiraly | 19 | »
24 | Lacroma | 20 | »
Molo I | G. Galatioto | 19 | »
Molo II | Segesta | 19 | »
» | Carlo | 19 | »

================================================================================

Cambio di consonante

In fede mia
È già follia!
Credi, lettor, che l'uno
Concorra a cancellare il mio secondo?
Sperarlo sol, nel mondo
È già follia!

Sior Todaro.

Spiegazione del giuoco precedente:
(Piccolo di giovedì 13 corr.) SAN—gui—NO—SA

================================================================================

AVVISI COLLETTIVI

Gli avvisi collettivi costano quattro centesimi la parola. Tassa minima 40 centesimi. — Gli indirizzi vengono dati al Salone d'informazioni del "Piccolo" piazza delle Legna N. 2, pianterreno; nel chiederli indicate sempre il numero dell'avviso di cui si vuole informazione.

---

OFFERTE D'IMPIEGO

Ricercasi praticante per scrittoio che conosca un poco la lingua tedesca. Emolumento mensile 50 corone. Indirizzo al Piccolo. 1884

Ricercasi prontamente donna di servizio. Indirizzo al Piccolo. 1882

Ricercasi ragazzo per negozio manifatture. Indirizzo al Piccolo. 1892

Ricercasi per Fiume, un'abile stiratrice a lucido che voglia stabilirvisi; posizione assicurata. Offerte sub «Lucro 100» Fiume. 1735

Ricercasi cameriera per 1. marzo. Via Nuova 6 A., II, sinistra. 1882

Ricercasi apparecchiante calzolaia. Via San Maurizio N. 1, primo piano. 1915

Ricercasi domestica che sappia bene cucinare. Acquedotto 39, III. 1936

Ricercansi ragazzi per negozio cambio valute. Giuseppe Bolaffio. 1952

Ricercasi agente per negozio manifatture, conoscenza lingue italiana, slava. Indirizzo Piccolo. 1950

Ricercasi prontamente brava cuoca che abbia conoscenza, per osteria istriana. Indirizzo Piccolo. 1917

Ricercasi lavorante calzolaio per stivaletti mezzani. Via Seminario 2, primo. 1942

Ricercasi garzona stiratrice con paga. Indirizzo al Piccolo. 1894

Ricercasi prestaservizi, 3 ore mattina, 2 dopopranzo, corone 42. Indirizzo Piccolo. 1876

Ricercansi cuoca e mezza cameriera raccomandabile, per piccolissima famiglia. Indirizzo al Piccolo. 1871

Ricercasi cuoca tedesca. Indirizzo al Piccolo. 1845

Ricercansi portinai marito e moglie senza figli, con buone referenze. Offerte al Piccolo sub «Condizione». 1842

Cercansi in ogni paese austriaco, uomini, donne ed un rappresentante per affidargli lavoro in casa; articolo novità, facile, lucroso, meravigliosa invenzione, mai vista. Spediscesi gratis, franco domicilio, elegante campione, spiegazioni. Scrivere Direzione Società italiana, Corso Umberto I, N. 462, Roma (Italia). 1532

Magazziniere ricercasi per un luogo di una impresa costruzioni ferrovie. Condizioni: età matura, completa ingerenza e conoscenza cassa ammalati, controllo singole partite e compilazione liste pagamenti, conoscenza di lingue tedesca e slovena. Dimostrandone il tutto con attestati emessi da imprese costruzioni ferrovie. Offerte munite copie attestati (esclusi attestati originali) da rivolgersi all'Impresa E. Klemensiewicz e C. v. Demuth a Gorizia. 1793

Ricercasi prontamente mezza lavorante stiratrice. Indirizzo al Piccolo. 1898

Ragazzo ricerca meccanico riparatore velocipedi, macchine cucire. Piazza S. Caterina. 1890

Ditta importatrice in caffè cerca prontamente giovane comptoirista tedesco-italiano con bella calligrafia. Offerte sub «Zelante» al Piccolo. 1844

Tagliatore per negozio pellami pratico vendita, ricercasi prontamente. Indirizzo Piccolo. 1902

Esattori ricercansi con cauzione, per l'Istria. Offerte al Piccolo sub «200». 1743

Praticante versato agrumi che conosca corrispondenza tedesca, italiana, riceve 30 corone mensili. Indirizzo Piccolo. 1954

Donna per allattare bambino cercasi prontamente. Via Manzoni 2 B, I piano, p. 7. 1916

Garzone sarte da uomo ricercasi. Via San Lazzaro N. 19, pianoterra. 1922

Cercasi ragazzo con paga, per negozio pasta. Solitario 17. 1874

Stiratrice cerca garzona. Via Ombrelle N. 1, piano III. 1870

Cercasi brava sarta, giornata. Barriera Vecchia 25, primo piano, porta 7. 1864

Praticante con paga, ottima famiglia, ricerca grande fabbrica. Indirizzo al Piccolo. 1860

Primaria fabbrica ricerca viaggiatore indipendente, introdotto commestibili Istria, Dalmazia, verso provvigione. Offerte sub «Viaggiatore» Piccolo. 1720

Portinaio marito e moglie soli ricercansi. Indirizzo al Piccolo. 1853

Cuoca che sappia eseguire anche tutti i lavori di casa, ricercasi da famiglia di due sole persone, via Stadion 8, III piano, porta 10. Buoni attestati. 1831

Si cerca abile donna di servizio, molto capace, per tutto il giorno. Indirizzo al Piccolo. 1830

---

DOMANDE D'IMPIEGO

Signorina giovane, cerca posto quale praticante in un scrittoio. Offerte sub «Praticante» al Piccolo. 1848

Offresi abile amministratore di case, ottime referenze, affitti garantiti per contanti. Indirizzo Piccolo. 1838

Giovane parlando e scrivendo cinque lingue, cerca impiego qualunque. Offerte Piccolo «Lingue 5». 1834

Balia friulana sana, forte, giovane, offresi prontamente. Rivolgersi Agenzia, Ponterosso 2, I. 1832

Distinta signorina, pratica tutti lavori, parla più lingue, cerca posto come direttrice casa, damigella compagnia. Ottime referenze. Indirizzo al Piccolo. 1829

Comptoirista capace, bella scrittura, cerca posto. Indirizzo al Piccolo. 1542

Tositore libri disposto disimpegnare pure altri lavori scrittoio cerca posto. Indirizzo Piccolo. 1543

Amministratore assume realità da amministrare. Offerte sub «Legale» al Piccolo. 1624

Signorina prima conoscenza lingue, cerca posto scrittoio. Offerte sub «Seria» al Piccolo. 1909

Perfetto corrispondente italiano, tedesco, inglese, stenografo, scrive macchina, versato tutti lavori scrittoio, attualmente impiegato presso impresa industriale Vienna, desidera cambiare posto. Gentili offerte a M. B. Vienna IX Severingasse 8, Thür 10. 1738

Governante biancheria già pratica Hotel o cassiera, parla italiano, tedesco, croato, offresi; primarie referenze. Gentili offerte «Governante» Piccolo. 1749

Corrispondente tedesco e tenitore di libri cerca posto. Offerte al Piccolo sub «109». 1910

Giovane trentenne, conosce italiano, discretamente tedesco, ottime referenze, eventuale cauzione, cerca impiego sottomagazziniere, riscuotitore od altro. Offerte «Laborioso» Piccolo. 1896

Domestica cerca posto, possibilmente piccola famiglia, possedendo buoni attestati, accettando volentieri come semplice cameriera. Indirizzo al Piccolo. 1892

Comptoirista conosce diverse lingue, esperto viaggiatore, offresi come corrispondente, tenitore libri, magazziniere, qualche importante casa. Offerte Piccolo «Commerzielle Bildung». 1850

Onestissimo impiegato pratico amministrazione stabili bella calligrafia italiana, tedesca, ottime referenze, cerca verso tenue emolumento occupazione due, tre ore serali presso studio avvocato od altro. Offerte «Instancabile» Piccolo. 1899

Signorina cerca posto come praticante, primaria ditta con o senza paga. Offerte sub «Signorina» Piccolo. 1933

Giovane tedesco, stato impiegato presso primarie ditte viennesi e triestine, perfetto corrispondente tedesco, esperto nella contabilità americana e nel fare bilanci, parla italiano, scrive macchina, cerca posto. Sub «Definitiv» al Piccolo. 1947

Sarta abilissima offresi a giornata, modico prezzo. Indirizzo Piccolo. 1926

Giovane italiano, bella presenza, 1000 corone cauzione, assolte con distinzione quattro reali, desidererebbe occuparsi Trieste o fuori, quale sotto-magazziniere, sorvegliante o qualcosa simile, miti pretese. Gentili offerte sub «Volonteroso» Agenzia Piccolo, Gorizia. 1856

Offresi bravo ed esperto disegnatore. Indirizzo al Piccolo. 1908

Direttrice cerca posto possibilmente in un esercizio. Indirizzo al Piccolo. 1855

Giovane assolto accademia commercio, fatto volontariato, cerca posto quale praticante senza paga, presso ditta primaria di qui o fuori. Indirizzo al Piccolo. 1870

---

SCUOLE

Scuola danze moderne del maestro D'Aquino resta aperta fino aprile. Madonna del Mare 15. 1798

Adolescenti soldi 80 II lezione ore 8. Autorizzata Scuola danza, Chiozza 5. 1912

Corsi danze moderne riprendonsi questa sera 11½. Maestro D'Aquino. 1938

---

ALLOGGI RICERCATI

Ricercansi prontamente 2 o 3 stanze ammobiliate o vuote, in posizione quieta, presso buona famiglia. Offerte sub «M.» al Piccolo. 1948

Ricercansi stanze ammobiliate, possibilmente ingresso libero. Offerte «Elegante» al Piccolo. 1945

Pensionata cerca prontamente camera comodo cucina. Offerte Piccolo «N. 2». 1919

Cercasi prontamente quartiere di 2 o 3 stanze, primo o secondo piano, anche in subaffitto. Lettere sub «E. E.» Tergesteo. 1957

Giovane cerca stanza ammobiliata quieta con costo. Offerte «Marzo» Piccolo. 1937

Ricercasi camera ammobiliata ben tenuta I o II piano, buona posizione, ingresso libero, per uno eventualmente due giovanotti. Offerte sub «Ideale» Piccolo. 1914

Signorina cerca stanzetta ammobiliata, costo, piccola famiglia, posizione sana. Offerte «Anna» Piccolo. 1875

Signore tedesco cerca bella stanza ammobiliata, presso distinta famiglia, eventualmente costo. Gentili offerte «F. M.» Piccolo. 1859

Ricercansi stanza grande vuota e camerino comodo cucina. Offerte al Piccolo «S. S.» 1854

Ricercasi da sposi quartiere per agosto, 4 stanze ed accessori; preferito circondario. Condizioni: acqua Aurisina, gas, possibilmente giardino. Offerte «Freiluft» Piccolo. 1836

Ricercasi per agosto quartiere due o tre stanze, presso stazione Meridionale, anche Roiano. Offerte al Piccolo «364». 1835

Ricercasi abitazione chiara da 3-4 stanze, cucina, cantina; primo piano; nelle vicinanze della Posta o Stazione. Offerte sub «W. G. 20» al Piccolo. 1828

---

ALLOGGI OFFERTI

Affittansi due stanze per scrittoio, illuminazione gas; piazza Legna. Indirizzo Piccolo. 1924

Affittasi magazzino via Campanile, dal 24 corrente. Rivolgersi a Luigi Borghi, palazzo Genel. 1712

Affittasi prontamente stanza ammobiliata. Via S. Nicolò 13, IV. 1824

Impiego in negozio, trova ragazza oppure giovanotto con cauzione. Indirizzo Piccolo. 1944

Affittansi 15 marzo una, due stanze vuote anche comodità cucina. Via S. Nicolò 23, quarto piano. 1941

Affittasi stanza ammobiliata, desiderando costo. Piazza Borsa 6, porta 11. 1955

Affittasi stanzetta ammobiliata buon costo. Via della Sorgente 5, IV. 1906

Affittasi stanza ammobiliata ingresso libero. Chiozza 14, II. 1907

Affittasi camera ammobiliata con due letti, grande, pronta. Via S. Lazzaro 4, porta 7. 1880

Affittasi stanza grande vuota, volendo camerino, ingresso separato. Commerciale 1, primo, sinistra. 1836

Affittasi un letto in cucina. Indirizzo Piccolo. 1895

Affittasi stanza ammobiliata. Via Forni 14, rivolgersi portinaio. 1877

Affittansi villino via Rossetti 19, quartiere I. piano: sei camere, camerino, cucina, magazzino, acqua, gas, fior. 500, e quartiere II piano, ingresso via Alfieri: sei stanze, camerino, cucina, poggiuolo, cinque locali in soffitta, terrazzo, magazzino, giardino, acqua, gas, fior. 850. Rivolgersi Lazzaretto vecchio 47, II p. sinistra, 5-7 pom. 1863

Affittasi campagna con stallaggi e quartierino distante 20 minuti dalla città. Rivolgersi via della Sanità 13, I piano. 1941

Affittasi quartiere tre stanze, camerino, cucina, oppure due stanze comodo cucina. Chiozza 29, IV. 1918

Affittasi stanza ammobiliata, volendo costo. Farneto 25, secondo, sinistra. 1923

Affittasi stanza ammobiliata, ingresso libero. Forni 6, III p. 1865

Affittasi 24 febbraio, Riva Grumula 3, I. quartiere 4 stanze, vista mare, corone 1000 annue. 1861

Affittasi grande, cameretta, 2 camerini, comodo di cucina, centro, annui fior. 170. Indirizzo Piccolo. 1852

Affittasi stanza ammobiliata, ingresso libero. Via Becchi 11, III piano, interno. 1858

Prontamente affittasi quartiere elegantemente ammobiliato, Guardiella 315, vicino Spremitura olio. 1618

Prontamente affittasi stanza vuota, ingresso libero. Cecilia 4, II, sinistra. 1772

Camerino d'affittare. Via del Boschetto N. 5, II piano. 1904

Prontamente camerino ammobiliato. Via Lavatoio 2, IV. 1908

Affittasi stanza con pensione, per persona sofferente, in età. Indirizzo Piccolo. 1866

Affittasi stanza elegante ammobiliata. Indirizzo Piccolo. 1887

Abitazione signorile affittasi piazza S. Francesco N. 2, II piano. 608

Magazzino d'affittare, adatto per uso pellami, centrica posizione. Indirizzo Piccolo. 1881

Quartiere d'affittare con giardino a Roiano. Indirizzo al Piccolo. 1881

Bella stanza vuota d'affittare. Via Campanile N. 3/n. 8. 1878

Prontamente affittasi quartiere. Via Torrente 24, III, porta 8. Ispezione 12½ alla 1½. 1938

Quartiere tre camere, camerino, cucina affittasi prontamente. Via S. Maurizio 3, secondo, davanti, fiorini 280 annui. 1746

Magazzino anche per stalla e rimessa con locali annessi affittasi prontamente. Via Ferriera 3. 1921

Prontamente cameretta ammobiliata fiorini 6, volendo costo. Farneto 25, secondo, sinistra. 1923

Camerino affittasi per signore. Piazza Legna 9, piano III, 12. 1927

Subaffittasi prontamente vicinissimo piazza Ponterosso, magazzino con scrittoio, telefono e mobilio. Indirizzo al Piccolo. 1889

Quartiere 3 stanze cucina, acqua, f. 280, affittasi prontamente. Indirizzo Piccolo. 1873

Subaffittasi prontamente bellissimo quartiere 5 stanze, camerino, cucina. Via Geppa 16. 1862

Fiorini 1.20 settimanali affittasi camerino ammobiliato. Via Istituto 43, IV, porta 14. 1849

Bellissima stanza ingresso libero, stufa, affittasi, prezzo modico. Indirizzo Piccolo. 1833

24 febbraio, presso coniugi camera ammobiliata, desiderando costo. Piazza Borsa 6, porta 11. 1955

---

COMPRE E VENDITE

Acquistansi mobili, vestiti usati, oggetti antichi. Deposito mobili, Riborgo 27. 1602

Da vendere o da affittare una casa uso famiglia oppure uso fabbrica con acqua presso la stazione ferroviaria di Capodistria. Rivolgersi Cosciancich N. 15. 886

Da vendere credenza con marmo, in via Guardiella 315, vicino Spremitura olio. 1619

Vendesi avviatissimo negozietto vestiti confezionati, adatto donna, piccole spese. Indirizzo Piccolo. 1777

Vendesi bottega commestibili bene avviata con entro quartiere. Indirizzo Piccolo. 1818

Vendesi macchina per fabbricazione pasta all'uovo. Indirizzo al Piccolo. 1791

Vendonsi osterie, botteghino con quartiere, negozietto manifatture. Zanier, caffè Armonia. 1920

Vendesi avviato negozietto erbaggi e frutta causa malattia. Chiozza 25. 1883

Francobolli rari Gibuti, Obock, Abissinia vendonsi. Indirizzo al Piccolo. 1741

Offro Industria nuova lucrosissima. Schiarimenti fermo posta ad «M. 68». 5006

Fondo recintato, piano circa 400 t. q., alberi, pianoterra grande locale, qualunque uso, grande corte, cisterna, eccellente acqua, campagna coltivata, viti nuove piante 4600, estensione 700 klafter, sulla strada regia vicino stazione Nabresina. Indirizzo Piccolo. 1837

Vendesi mandolino quasi nuovo prezzo di costo 160 corone, ore 50 corone. Indirizzo Piccolo. 1879

Vendesi casa signorile recente costruzione, primo piano, sei stanze, cucina, pianoterra, serra, mialla di rendita, due accessi, via Alice e Bellosguardo carrozzabile, vendesi, fior. 17 t. q. Via Areci 41, secondo, dalle 1-2. 1947

Pianino voce buonissima, vendesi grande occasione. Indirizzo al Piccolo. 1905

Pianino da concerto e lusso, vendesi. Cavana 8. 1903

Grafofono americano, 12 piastre, costo fiorini 150 vendesi fiorini 35. Indirizzo Piccolo. 1900

Scrivania nuovissima stupenda vendesi soltanto fiorini 30, una con 5 cassettini qualche cosa di raro, stupenda, nuova, che ha costato fiorini 60 vendesi fiorini 42. Indirizzo Piccolo. 1928

Pianoforte cortissimo nero primaria fabbrica vendesi fiorini 150. Piazza Ospitale 2, terzo. 1931

Occasione causa partenza vendesi metà prezzo bellissima stanza da pranzo opaca. Corso 47, I, porta 2. 1940

Pianino stupendo, voce forte, armoniosa, vendesi. Indirizzo Piccolo. 1953

Pianoforte coda corta e mandolino da vendere. Indirizzo al Piccolo. 1843

Acquistansi mobili, vestiti usati, oggetti antichi. Deposito mobili, Riborgo 27. all'Igea. 1602

Vendonsi eleganti vestiti da maschera e lavori. Rintia 15, II p.; esclusi rivenditori. 1839

Vendonsi vestiti uomo nuovi, usati. Guardiella 21, pianoterra. 1859

---

VARIE

Signora sola dà costo 145 fiorini. Piazza Borsa. Indirizzo Piccolo. 1893

Impiegato cerca pranzo presso famiglia. Offerte «Impiegato» Piccolo. 1904

Ricercasi capitale 5000 corone, 5 anni, sicura ipoteca, restituzioni mensili, interesse 5-7%. Offerte serie sub «Usufrutto» al Piccolo. 1911

Ricercasi socio capitale per iniziativa commerciale seria, utile combinazione. Offerte non anonime al Piccolo sub «Capitale 200». 1930

Ricercasi socio intelligente per pubblicazione scientifica. Agenzia Piccolo Pirano. 1934

"Il Mercurio Triestino", Corso 47, I. Verificazione completa di Biglietti di Lotteria 3 soldi al Titolo. 1949

Si fanno suppliche di ogni genere. Via delle Legna 5, IV. 1930

Lakmé libretto, spartito pianoforte, pot-pourri, fantasia. Stabili, piazza Grande, ed unica filiale (ex Chero). 1939

Petrolio lucentissimo. Valdirivo 9. 1940

Mobili d'occasione grandissimo assortimento prezzi realmente comodi. Esposizione Piazza S. Giacomo (ex Diana) Dallatorre. 1891

Singer originali usate garantite Requella, S. Nicolò 21, pianoterra. 1897

Viti innestate, nove anni. Piazza S. Giacomo 5. 1888

Singer originali usate garantite Requella, S. Nicolò 21, pianoterra. 1897

Ricerco persona con buone referenze per fuori. Stiel, via Cassa risparmio 3. 1888

Pure accettasi socio con 1000 corone. Venier, Caffè Armonia. 1634

Quale signora di carnagione chiara, media statura, vorrebbe corrispondere epistolarmente con signore distinto e benestante? Scrivere sub «Industriale» Posta centrale. 1884

Marchesa adotterebbe giovanetto promettente dai 20 anni, di buona famiglia, intelligente e studioso. Offerte sub «Marchese» al Piccolo. 1907

Matrimonio incontrerebbe garzoncello, negoziante, possidente con signorina, signora, o vedova. Sub «Massima serietà» posta centrale. 1891

Desiderasi onesto mediatore o mediatrice. Scrivere sub «Onesto» Piccolo. 1869

Confezionansi elegantissimi costumi da maschera fiorini 2 in più. Carducci 7, I, porta 4. 1897

Burro stali da chilogr. 5, fiorini 5, oche grasse appena macellate, ciascuna collo postale, spedisce coll'imballaggio, verso rivalsa; Lukowa, pr. Tarnow, Galizia. Indicare l'indirizzo esatto. 1893

Svendita tutto 25 febbraio vendita tutte le merci a prezzi ribassati. Approfittate. Jess, Barriera. 1897

La primaria Impresa trasporti e traslocazioni Exner, via Stazione, Telefono 847, ha attivato un servizio speciale per trasporto pianoforti e casseforti a prezzi miti. 1916

Focolai economici prezzi miti. Ferramenta, utensili. Tomsich, via Barriera 5. 1921

A prezzi miti l'impresa Exner, via Stazione, Telefono 847, assume il trasporto pianoforti e casseforti. 1916

Pastiglie Prendini 800. 1888

Pastiglie Lingo per affezioni polmonari. Farmacia Prendini. 1867

Preservativi 100. Spedizioni. Piazza Borsa 4. 1874

---

SMARRIMENTI

Smarrito cane da caccia, Gordon setter; generosa mancia portarlo via Piccolo 12, II piano, porta 15. 1841

Smarrite tre chiavi grandi. Generosa mancia al portatore. Hotel de la Ville. 1901

Fiorino venne smarrito giorni sono nella sala Tersicora; l'onesto trovatore riceverà mancia. 1784

Smarrito, povera garzona, lettera con danaro dalla riva Promontorio, via S. Marco, città. 5 fior. di mancia portandolo al Piccolo. 1840

---

CORRISPONDENZE

Mimi. Scusate sbagliai data; era questa 15 luglio 1896. Rispondete, spiegatevi. 1888

Sette anni, via del Fiore. È vero! penso proprio a voi. Quante cose stanno in fondo al cuore. Sono realmente vere quelle dolci vostre parole? Non scherzate! 1851

Vecchietta celeste, che si fece dare il guanto numero sette e un quarto in pelletteria, è pregata scrivere rinnovando appuntamento. 1869

Amelia. Bebé celeste, attendo risposte. Disperatissima del silenzio, attendo domani solito luogo ore 10. 1951

Traversa M. Attendo nuove, come stai? Mi ami ancora? Come dovrei essere geloso del tuo silenzio. Quando? 1948

Oggi martedì ovvero giovedì. Affettuosi saluti; sempre e soltanto. 1784

N. 3 della Lega Nazionale ritira lettera posta centrale. 1851

Norma indirizzo convenuto. Giace lettera posta centrale sub «Numny». 1943

Pepi. Ritornato lungo viaggio, trovo tua carissima; grazie infinite buona memoria. Avrei molto da scriverti; rispondi prontamente; favorisci tuo indirizzo. Immensi saluti. 1946

Ada Bina. Impossibile. Cordiali saluti. Duppo. 1929

Madame. 3-5. Hotel M. 1872

================================================================================

INCANTI DI COMMERCIO

18 f.
10 a. Via Alessandro Volta 3 - suppellettili.
10 a. Via Bergamasco 18 - mobili, suppellettili.
10 a. Via Caserma 1 - mobili.
10 a. Piazza Caserma 2 - mobili.
10 a. Via dell'Istituto 7 - mobili.
10 a. Trebich 87 - botti.

================================================================================

NECROLOGI

+
LUCA M. GIADROSSICH
CAPITANO MERCANTILE

spirò a Trieste questa mane.

I desolatissimi figli Luigi, Michele, Antonio, Elisa ved. Raunich e Giuseppina a nome pure degli altri congiunti partecipano tale irreparabile perdita agli amici e conoscenti.

La salma verrà trasportata a Lussinpiccolo per esser deposta nella tomba di famiglia.

Trieste li 17 Febbraio 1902.

Il presente serve quale partecipazione diretta e di condoglianza.

---

+
DOMENICO VILIS

dopo brevi sofferenze spirò iersera alle ore 8, munito dei conforti religiosi.

L'addolorata famiglia da parte di sì grave sciagura ai congiunti, amici e conoscenti.

Il trasporto delle spoglie mortali seguirà Mercoledì 19 corr. alle ore 3 pom. partendo il convoglio funebre dalla casa N. 12 di via Conti.

Trieste, 18 Febbraio 1902.

Il presente serve quale partecipazione diretta e di condoglianza. Si prega di essere dispensati da visite nob. de Lichenau e dott. Gregorio Devescovi.

================================================================================

INSERZIONI PUBBLICITARIE

---

Pastiglie pettorali KAISER
garantiscono l'efficacia contro la tosse, la raucedine e il catarro.
Respingere le contraffazioni.
Pacchetti da 20 e 60 centesimi.
Premiata Farmacia Praxmarer Piazza Grande,
Farmacia Zanetti, via Nuova N. 27, Trieste,
Farmacia E. Castro - Parenzo.

---

Parere del sig. Dott. S. Blümehl
Medico pratico, VIENNA.

Signor A. Serravallo
Trieste.

Ho usato il «Vino di China ferruginoso Serravallo» in alcuni casi di inappetenza e rimasi straordinariamente contento dei risultati avuti.

Vienna, 21 Settembre 1901.
Dott. BLÜMEHL

Prezzo di una scatola con istruzione Cor. 6.
Farmacia Serravallo - Trieste

---

PRIMO STABILIMENTO
per la fabbricazione e riparazione,
mollatura, curvatura di
cristalli e vetri; riparazioni piccole
ed avvarate, a prezzi miti.
ALESSANDRO ROCCO
Stabilimento Via S. Maurizio
Telefono 174.
Amministrazione Via della Sanità 5.

---

TINTURA IGIENICA IDEALE
Aniperbleton
In Biondo, Bruno e Nero
(PER I CAPELLI E LA BARBA)
del Prof. BALDO, chimico giudiziario.

Non contiene nitrato d'argento, nè acetato di rame, nè ossido di piombo, nè altri sali minerali velenosi.

Questa tintura, assolutamente innocua, tinge i capelli e la barba in un colore naturale - senza riflessi rossastri. Non guasta la pelle, non brucia il midollo del capello e dura per molto tempo.

DEPOSITO PRINCIPALE PRESSO LA
Farmacia Serravallo - Trieste

---

Tutto saprete (carattere, vita, ecc.) consultando il grafologo, prof. Otatnas. 1766

================================================================================

Primaria Impresa ZIMOLO, Corso 4.

Impresa CAPELLAN, Corso 47.



