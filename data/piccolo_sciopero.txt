IL PICCOLO
Anno XXI - Trieste, Lunedì 17 Febbraio 1902 - N° 7342

UFFICI: Piazza delle Legna N. 2
TELEFONO: Amminist. N. 800 - Redaz. N. 227

ABBONAMENTO al Piccolo e al Piccolo della sera per trimestre:
Trieste franco a domicilio due volte al giorno cor. 7.20, Monarchia a.-u. con una spedizione quotidiana cor. 9, con due spedizioni cor. 11. Pagamenti anticipati. Per i Paesi dell'Unione postale f.chi 12.50 oro; però è più conveniente prendere l'abbonamento all'Ufficio postale della propria città. Esemplari del giorno centesimi 4 arretrati centesimi 8.

LE INSERZIONI si conteggiano a righe da 7 punti, larghe 64 millimetri, alte m.m. 2½. Prezzo per ogni spazio di riga: avvisi di commercio e industriali cent. 32 - comunicati, avvisi teatrali e finanziarî, avvisi mortuarî, necrologie, ringraziamenti, ecc. cor. 1; - in cronaca, nella rubrica: Informazioni del pubblico (riservata l'adesione redazionale), fino a 5 righe cor. 40, ogni spazio di riga in più corone 4 — Pagamenti anticipati.

================================================================================

Dist 16 Febbraio 1902, ore 8 pom.

Stasera alle 5.45 pom. ci fu intimato il seguente decreto:

N. 799 Trieste li 16 febbraio 1902

Alla Spettabile
Redazione del giornale "Il Piccolo" Qui.

In base all'Ordinanza 15 febbraio 1902 del Ministero complessivo, pubblicata nell'"Osservatore Triestino" d. d. Domenica 16 febbraio 1902 N. 37, I. R. Direzione di Polizia partecipa a Cod. Spettabile Redazione che giusta § 7 b, della legge 5 Maggio 1869 N. 66 B. L. I, Essa dovrà produrre alla scrivente la copia d'obbligo tre ore prima della distribuzione.

In pari tempo La si rende avvertita al disposto del § 9 della citata legge secondo il quale la contravvenzione al presente ordine verrà punita dalle Autorità competenti con multa fino a 2000 Corone o coll'arresto sino a mesi sei.

Infine si rende attenta Cod. Spettabile Redazione alla disposizione prevista dal § 7 a, della legge 5 Maggio 1869 N. 66 B. L. I, giusta la quale l'uscita o la distribuzione di stampati può venir sospesa dall'Autorità Amministrativa.

Dall'I. R. Direzione di Polizia
Budin

***

In seguito agli avvenimenti dei giorni scorsi il giornale non si è potuto publicare da venerdì mattina a domenica mattina. Provvederemo, come di dovere, a indennizzare gli abbonati, dei sei numeri mancati.

Iersera riuscimmo a publicare un brevissimo bollettino che facemmo tenere agli abbonati, e che mandammo in alcune edicole.

I lettori comprenderanno facilmente che il periodo eccezionale in cui ci troviamo, non ci permette di corrispondere come vorremmo a tutto ciò che considerammo sempre e consideriamo tuttora nostro dovere di publicisti.

================================================================================

Concittadini!

I gravi avvenimenti che funestarono la città nostra nei giorni decorsi hanno indotto le Supreme Autorità dello Stato alla proclamazione di eccezionali, severe misure per ristabilire l'ordine.

Io V'invito, per il bene comune, di essere ossequienti alle disposizioni delle Autorità e di cooperare ognuno di Voi, con esemplare contegno, affinchè sia prestata ridata la perfetta quiete alla diletta città nostra, dedicandovi tranquilli alle ordinarie vostre occupazioni.

Ho fede che voi vorrete ascoltare la parola del vostro podestà, che affida al vostro patriotico senno la pace e la tranquillità della nostra Trieste.

Trieste, 16 febbraio 1902.
Il podestà: Sandrinelli.

================================================================================

E' con animo turbato e commosso che riprendiamo oggi la penna, dopo i dolorosi fatti delle scorse giornate.

Abbiamo lasciato i lettori alla seconda edizione del Piccolo della Sera di giovedì, quando già si delineava lo sciopero generale. In seguito all'adesione allo sciopero deliberata da tutti gli operai tipografi, nessun giornale potè uscire, la qual cosa contribuito, in non piccola parte, ad accrescere il fermento e l'allarme della cittadinanza, perchè, mancando ogni controllo alle notizie, si spargevano e trovavano credito tutte le più fantastiche e spaventevoli novelle.

Sui gravi avvenimenti delle due scorse giornate noi abbiamo cercato di raccogliere le informazioni, in modo che tutto ci risultasse controllato e confermato da più parti, ed ove non ci fu possibile ottenere questa sicura e molteplice conferma, pubblicheremo le diverse versioni che ci furono date da testimoni degni di fede.

================================================================================

La giornata di venerdì.

Lo sciopero generale.

Nelle prime ore del mattino di venerdì lo sciopero si estese in modo da costituire un fatto senza precedenti fra noi.

Sospesero il movimento i trams elettrici e quasi tutte le vetture di piazza; squadre di operai, preceduti da donne, si recarono davanti ai pochi opifici nei quali ancora si lavorava, e gridando sciopero! sciopero! ottennero che operaie ed operai ne uscissero. In tal modo fu fatto sospendere il lavoro allo Stabilimento Modiano, e furono fatte uscire le giornaliere dai varî magazzini di agrumi, dalla fabbrica di confetture Eppinger e da altre. Qualche lastra fu infranta a colpi di sassi.

Venivano pure sospesi i lavori di costruzione delle nuove rive nel Porto vecchio, contemporaneamente scioperarono i facchini addetti ai Magazzini della Ferrovia dello Stato, ed un buon numero di allaccia-treni della Meridionale, causando un incaglio nel movimento delle merci.

Alla fine, propagandosi lo sciopero sempre più rapidamente, abbandonarono il lavoro anche gli operai delle piccole industrie, sì che si può calcolare che gli scioperanti fossero non meno di 15.000.

La prima dimostrazione.

Una massa enorme di operai, raccoltasi presso le Sedi riunite, in via del Boschetto, si formò in colonna alle 10 ant. e scese verso il centro della città.

La colonna trova il ponte della Fabbra sbarrato da un cordone di guardie, ma essa procede e travolge nel suo cammino le guardie, disperdendole. Ingrossando sempre per via, la dimostrazione attraversa la piazza delle Legna e imbocca il Corso. All'angolo della via del Ponterosso è affrontata da una cinquantina di guardie di p. s. comandate da ispettori. In seguito all'urto, la colonna si divide: una parte retrocede e si sbanda; una parte, più numerosa, riesce a proseguire verso la piazza della Borsa.

Quivi un nuovo nerbo di guardie affronta la folla. Ne nasce una vera colluttazione: dalla folla partono invettive contro le guardie, che, aumentando di numero per sempre nuovi drappelli sopravvenienti, respingono i dimostranti, parte verso la Piazza grande e parte su per il Corso. La folla, retrocedendo verso il Corso, grida: "Serra! serra!".

Di fatti parecchi negozî si vanno chiudendo del tutto, in altri si chiudono le vetrine, restando aperta o semi-aperta solo la porta d'ingresso. L'altra frazione dei dimostranti, respinta verso la Piazza grande, si disperde dopochè, tra il clamore della folla, sono operati alcuni arresti.

In piazza delle Legna vengono man mano raccogliendosi i frastagli della colonna dispersa, la quale, formatasi di nuovo, scende, verso le 10 e tre quarti, per la via Nuova al grido di "serra! serra!". Vanno infrante le lastre di alcuni negozi; quelle della pistoria Viezzi sono addirittura distrutte; le botteghe si vanno chiudendo rapidamente, non solo in via Nuova, ma anche in altre parti della città. Si chiudono pure molti spacci di tabacco.

Al magazzino panatiche del Lloyd.

Quella parte di dimostranti che, divisa la colonna in piazza della Borsa, era stata spinta verso piazza Grande, si riorganizzò alquanto e infilò la via San Sebastiano. Era composta in gran parte di donne e ragazzi, ma v'erano anche parecchi uomini.

Circa alle nove e mezzo quella colonna di dimostranti, sboccava dalla via Cavana in piazza Giuseppina, e infilava di corsa la via del Lazzaretto vecchio, recandosi davanti al N. 15, dove ha sede il magazzino panatiche del Lloyd. Alcuni incominciarono a gridare: "Drento, drento, abasso el Lloyd!" e subito dopo la folla, forzato il cancello, si riversò nel cortile. Il magazziniere, sig. Candellari, ed alcuni altri, che si trovavano nel magazzino, riuscirono a chiudere in tempo le porte. La folla allora distrusse quanto si trovava nel cortile: casse vuote, carretti e circa tremila bottiglie vuote furono fatte a pezzi. Dopo di che i dimostranti si allontanarono.

L'intervento delle truppe.

Frattanto, la Direzione di polizia richiede l'intervento delle truppe, che già dalla sera innanzi erano tutte consegnate nelle caserme. Una compagnia del 97.o reggimento occupa la piazza Grande e ne chiude gli sbocchi, meno quello di via dell'Orologio, che è occupato dalle guardie, con la consegna di non lasciar passare che vetture o singole persone. Nel recarsi verso la piazza Grande la compagnia di soldati, giunta in piazza della Borsa, disperde al passo di carica i pochi dimostranti che v'erano ancora rimasti. Drappelli di soldati occupano pure le altre piazze.

Alle 12 e mezzo le truppe si ritirano tutte nelle caserme e resta per le vie soltanto un forte nerbo di guardie.

Il Comizio al Politeama.

L'Esecutivo del partito socialista aveva indetto per le 3 pom. un comizio pubblico al Politeama Rossetti, ma il comizio fu proibito dall'autorità politica, la quale fece circondare il Politeama dalle truppe. Frattanto, all'ora stabilita, s'era andata agglomerando nei pressi del Politeama una gran folla che accolse con urli e fischi l'annuncio della proibizione. Una colonna di dimostranti percorse le vie adiacenti facendo chiudere i negozi ancora aperti e mandando in frantumi molte lastre. Un'altra colonna si recò in Scorcola, sotto la villa Reinelt, ove abita il signor luogotenente, contro la quale furono scagliati dei sassi. Accorse una compagnia di soldati, che cacciò i dimostranti.

Frattanto il sig. Carlo Ucekar s'era recato dal luogotenente e ne aveva ottenuto il permesso di tenere il comizio. In un attimo il Politeama si riempì di una folla immensa.

Come è noto, il Lloyd aveva dichiarato di esser pronto a sottoporsi ad un arbitrato sul punto controverso dell'orario di lavoro durante la permanenza delle navi in porto. Gli operai avevano risposto che erano pronti ad accettare l'arbitrato, purchè fosse esteso a tutti e due i punti controversi e cioè anche a quello riflettente la guardia notturna a bordo. Il Lloyd aveva dapprima risposto di non poter accettare un arbitrato sopra un punto che esso aveva ripetutamente dichiarato non essere di sua competenza, bensì del Governo marittimo; ma la presidenza del Comizio annunciò ai convenuti che il Lloyd aveva finalmente aderito a che l'arbitrato fosse esteso ad ambedue i punti.

L'assemblea proclamò allora l'accettazione dell'arbitrato, e deliberò di attenderne l'esito continuando frattanto lo sciopero.

Uscendo dal teatro, la folla formò di nuovo un'immensa colonna, la quale scese per la via dell'Acquedotto cantando l'inno dei lavoratori. Presso la via dei Bachi, una mezza compagnia di soldati era schierata attraverso la strada per tutta la larghezza dell'Acquedotto. La colonna proseguì nondimeno il suo cammino e l'ufficiale fece indietreggiare man mano i suoi soldati fino alla via delle Acque, e avendo potuto constatare che il contegno dei dimostranti non era affatto minaccioso, in seguito ad accordi presi col commissario dott. Pecotsch, si ritirò fra gli applausi della folla lasciando libero il passo alla colonna, la quale proseguì, cantando, e si avviò per la piazza delle Legna, la via Nuova e il Corso.

Le cariche alla baionetta in piazza della Borsa.

Sventuratamente fu questo il solo episodio in cui non si ebbero a deplorare funeste conseguenze. La cronaca deve quindi registrare, oggi, fatti terribilmente dolorosi.

Questi fatti si svolsero in piazza della Borsa e in piazza Verdi.

Sul tragico episodio di Piazza della Borsa circolano versioni alquanto diverse anche fra gli stessi testimoni oculari; ciò che si spiega, e con lo stato d'eccitazione degli animi, e col fatto che la terribile scena non fu vista da ognuno in tutte le sue fasi, nè dallo stesso punto di osservazione.

Ecco quanto abbiamo potuto raccogliere:

Verso le 4 e mezzo una parte dei reduci dal Comizio ingrossata da molti altri elementi, sboccò nel Corso dalla via Sant'Antonio e dalle altre vie laterali. La folla che ne risultò si spinse verso piazza della Borsa, dove stazionavano gruppi abbastanza numerosi di persone. In breve la piazza della Borsa è tutta zeppa, e la moltitudine si sospinge verso la piazza Grande.

Allora un reparto di soldati che si trovava schierato fra la via Malcanton e l'Hotel Delorme, dati gli squilli, avanza caricando alla baionetta verso il centro di piazza della Borsa. La folla indietreggia, ma poi, sospinta alle spalle da sempre nuove ondate di gente che arriva in Corso, rioccupa in parte il tratto prima sgombrato. Queste cariche si rinnovano parecchie volte, e molte persone rimangono ferite dalle baionette.

Nell'ultima avanzata della folla, si vedono molte donne nelle prime file; i soldati procedono caricando e giungono fino a metà circa di piazza della Borsa: Una donna cade a terra, non si capisce se travolta dai soldati o per accidente; si sparse la voce che l'ufficiale procedente con la truppa, abbia colpito la donna con la sciabola, ad altri parve, invece, che egli si slanciasse su di lei per aiutarla; la donna viene trasportata nella farmacia Prendini.

Frattanto le cariche della truppa finiscono col determinare lo sbandarsi sempre più precipitoso della folla che, con le baionette alle reni, fugge su per il Corso, lasciando altri feriti dietro a sè. Il distaccamento, respinta la folla, ritorna nel centro e si mette a pied-arm.

Le scariche in piazza della Borsa. Morti e feriti.

La folla si sbanda e si dirama al mare o nelle vie di Città vecchia, poi per la via S. Carlo, la piazza Verdi e la via Malcanton irrompe, ma molto diminuita di numero, per la piazza Grande e la piazza della Borsa.

Il movimento era stato preveduto dal comandante della truppa, il quale distacca un primotenente con tre e poi sei uomini, a formare cordone fra la pasticceria e il negozio Comel, con la fronte verso piazza Grande. Un altro cordone, di 8 uomini, al comando di un caporal maggiore, (zugsführer) è tirato dall'angolo della casa Stratti (la casa del Caffè Specchi) al fondo del demolito palazzo luogotenenziale, con la fronte verso la piazza Verdi.

Davanti all'Hotel Delorme sbocca dalla via Malcanton una frotta di gente che si fa a ridosso del cordone militare.

Varie sono le versioni che dagli stessi testimoni oculari si narrano riguardo a ciò che succede da questo momento fino a quello in cui il cordone militare - secondo alcuni, per ordine dell'ufficiale che lo comandava, secondo altri per ordine di un sottufficiale - fa fuoco sui dimostranti, in direzione della piazza Grande. In seguito alla scarica, cadono al suolo parecchie persone tra morti e feriti. I colpiti furono portati alla farmacia Prendini, dove si trovava il medico dott. Ruzzier, che si pose, senza perdere un istante, a medicare i feriti, dopo aver constatato che tre dei colpiti erano purtroppo già cadaveri. Sopraggiunsero poi anche i medici dott. Hannapel e Corazza. I feriti, dopo le prime cure, furono portati all'ospedale in barelle e in vetture.

Le fucilate in piazza Verdi.

Come abbiamo esposto più sopra, un picchetto di 8 uomini al comando di un caporale maggiore, era stato posto in piazza Verdi, dall'angolo della casa Stratti al fondo del demolito palazzo luogotenenziale, con la fronte rivolta all'ufficio postale del Tergesteo.

La piazza Verdi - narrano ad una voce, tutti coloro che abbiamo interrogati - era quasi sgombra: soltanto, qua e là, alcuni capannelli di curiosi. Ad un tratto si ode il crepitio della fucilata nel Corso, seguito dall'enorme clamore della folla, con un fuggi fuggi disordinato in tutte le direzioni. Tosto il caporal maggiore ordina ai suoi uomini di far fuoco. La scarica colse la prima trentina di fuggenti che dalla piazza della Borsa correndo per via della Borsa, sboccavano in piazza Verdi; ne caddero tre: due presso una delle porte d'ingresso del Tergesteo e una ragazza sotto il peristilio del teatro, dove, presumibilmente, aveva tentato di rifugiarsi.

Due proiettili penetrarono nell'ufficio postale. Uno entrò per una delle porte-finestre, bucò una lastra del riparto per il pubblico, penetrò nella cancelleria del capo-ufficio e si conficcò nel pavimento. Quella palla fu raccolta dal capo-ufficio. L'altro proiettile penetrò contemporaneamente, attraversò lo stipite di un'altra finestra, poi una casella, della quale ruppe la lastrina, e, bucata anche la lastra del riparto per il pubblico, sfiorò le teste di due impiegati: il controllore Stock e l'assistente Piccinini, e per l'opposta finestra di via Canal Piccolo, andò a battere contro il muro della casa Padoa. Di questo non si potè più trovare la traccia.

Un operaio, ferito da due proiettili, fu portato entro l'ufficio postale da alcuni popolani che forzarono la porta principale d'ingresso dalla parte di piazza dei Negozianti. Era agonizzante: rimase colà circa mezz'ora, finchè giunse una guardia, che lo fece trasportare all'ospedale.

Due ispettori di p. s. e una guardia feriti.

Verso le 10 e mezzo ant. di venerdì l'ispettore Gliha percorreva la riva Grumula, quando, allo sbocco di via del Fontanone, si trovò di fronte ad un grosso assembramento di persone, che gettavano sassi contro l'atrio della casa N. 2 di quella via. L'ispettore s'internò in mezzo al gruppo, e, avendo visto un giovane scagliare un sasso, gli intimò l'arresto. Allora tutta la furia dei dimostranti si volse contro di lui; i sassi, che prima erano diretti contro il portone, piombarono sulla sua schiena, mentre egli tentava trascinare via l'arrestato, seguito da un gruppo di persone, che lo tempestavano di pugni e di colpi d'ombrello, cercando anche di disarmarlo. In tal modo arrivarono tutti alla riva Grumula, ove finirono per liberare l'arrestato.

Essendosi così sgombrata la via del Fontanone, il portone della casa che poco prima era bersagliata si aprì e ne uscirono l'ispettore Olarich e una guardia di p. s., i quali conducevano in mezzo un arrestato. Essi si erano rifugiati là dentro, perchè inseguiti dai dimostranti. Il Clarich, vedendo il Gliha in pericolo, accorse in suo aiuto, ma lo trovò, che, sguainata la sciabola, teneva la folla a distanza. A poco a poco i dimostranti si dispersero.

L'ispettore Gliha ha soltanto una leggera ferita al capo, prodottagli da un colpo di ombrello.

Alle 3 e un quarto pom. l'ispettore Richtig, mentre si trovava alla testa di alcune guardie, in fondo alla via del Molin grande, nel punto in cui sbocca nella via Fabio Severo, invitando alcuni dimostranti a sciogliersi, fu colpito da una sassata, che gli produsse una ferita al capo.

La guardia di p. s. Luigi Gorianz mentre seguiva una colonna di dimostranti che scendeva per la via Cavana, fu colpita alla testa da un sasso e riportò una ferita lacero-contusa al parietale sinistro.

Di sera. - Devastazioni.

Verso l'imbrunire, sgombrate le piazze, la folla si disperse per le varie vie adiacenti al Corso, dove una parte di essa si abbandonò ad atti riprovevolissimi di devastazione. Incominciò una vera strage di fanali, quei bellissimi fanali nuovi a un solo vetro circolare, che il Municipio ha messo in opera da pochi giorni.

A questo lavoro di accanita, vandalica distruzione, parteciparono sopratutto ragazzi, sia mediante grossi ciottoli che venivano lanciati da breve distanza, sia arrampicandosi sull'asta del fanale e abbattendo il globo di vetro con un colpo di bastone in senso trasversale.

Furono così distrutti parecchi fanali in via Nuova, tutti quelli di via delle Legna e via delle Torri, molti in via Santa Caterina, in via del Canale ed in altre contermini. Contemporaneamente un'altra squadra compiva lo stesso barbarico lavoro in altre vie lontane dal centro della città e specialmente in via Rossetti, ove parecchi fanali furono interamente divelti dal suolo, mettendosi allo scoperto il tubo della conduttura. Poi vi appiccarono il fuoco.

Al sopravvenire di corsa dei soldati e delle guardie i devastatori si disperdevano, per raccogliersi di nuovo in un altro punto. Finalmente, al calar della notte, si ristabilì la calma, con l'aiuto anche di una pioggia dirottissima, spinta con violenza dalla bora.

La città fu ben presto deserta, silenziosa; e via del Corso e la piazza della Borsa per gran parte buia. Quasi tutti i caffè, le trattorie e le osterie furono fatte chiudere. All'ingresso di casa non rimase che l'obbligo del rientro a casa.

Il gas, peraltro, non mancò mai durante la notte, perchè, oltre alla riserva dei gazometri, si era potuto sempre provvedere anche alla caricazione dei forni.

Verso le 7½ furono accese anche le lampade elettriche del Corso e delle altre vie centrali, avendo assunto il lavoro degli scioperanti alla Centrale elettrica il direttore dell'officina e gli altri ingegneri.

I morti ed i feriti all'ospedale.

Nella cappella mortuaria dell'ospedale si trovavano al mezzogiorno di sabato quattro morti, per effetto di fucileria o delle cariche alla baionetta di venerdì. Essi erano:

Antonio Ivancich, d'anni 40, da Adelsberg, facchino al Porto nuovo, colpito da un proiettile alla regione addominale destra. La palla produsse una vasta lacerazione degli organi addominali ed uscì all'ipocondrio sinistro.

Francesco Bonne, d'anni 23, tagliatore sarto, abitante in via Donota 2, ferito d'arma da fuoco al costato. Il proiettile, penetrato fra le ultime costole, uscì alla regione lombare sinistra, dopo aver prodotto una larga lacerazione degli organi interni e perforato il rene sinistro.

Giuseppe Platzer, d'anni 42, abitante in via dello Scoglio 319, è stato colpito alla bocca da una palla di rimbalzo.

Il quarto morto deposto alla cappella dell'ospitale non fu ancora identificato. E' un uomo dell'apparente età di 40 anni. Soccombette per un colpo d'arma da fuoco. La palla, penetrata dalla schiena, uscì anteriormente a destra fra la terza e la quarta costa, dopo aver prodotto una grave lacerazione degli organi toracali.

I feriti, all'ospedale, erano al mezzogiorno di sabato in numero di 20, fra i quali due donne. Furono accolti parte nella quarta e parte nella decima divisione.

Fra i più gravi vi è un ragazzetto di 13 anni, Ermanno Vidiak, abitante in via del Crocifisso, colpito all'addome da un proiettile che uscì all'ipocondrio sinistro, con lacerazione degli intestini e della vescica. L'impiegato postale Francesco Fitzko, di 29 anni, abitante in via Ghega N. 6, che riportò frattura complicata del femore destro per un colpo d'arma da fuoco, si trova anch'egli in condizioni gravi, e così pure il calzolaio Antonio Mrach, di 26 anni, colpito da un proiettile al tubero dell'ischio sinistro, con perforazione del femore.

Un nostro collaboratore ha potuto parlare con parecchi dei feriti che erano in condizioni di raccontare qualche cosa, ma nessuno potè fornire particolari precisi sul modo in cui avvennero le scariche. L'impiegato postale sig. Fitzko, dichiara d'essere stato colpito mentre stava per entrare all'ufficio postale del Tergesteo.

Il giovanetto Giovanni Skok, di 16 anni, abitante in via Malcanton N. 9, studente nel IV.o anno del Ginnasio comunale, che fu ferito, dinanzi al cambiavalute Zgeulin, da un proiettile che gli trapassò il polpaccio destro, conferma quanto riferimmo più sopra riguardo la scarica verso Piazza Verdi.

L'ebanista Giocondo Capriuli, trentacinquenne, da Taranto, ferito da una palla entrata alla cresta della scapola sinistra, ed uscita alla regione laterale destra del collo, racconta di essere stato colpito sotto gli archi del Municipio, mentre, preso in mezzo dai dimostranti, cercava di rincasare.

Giacomo Lanza, di 42 anni, pesatore ai Magazzini generali, fu colpito da baionetta alla regione lombale sinistra di fronte al negozio Urbanis.

Fu pure ferito di baionetta alla regione scapolare il muratore trentenne Giovanni Luin, da Gabrovizza. L'agente mediatore in coloniali e commestibili Antonio Fon, d'anni 36, fu ferito nella scarica di piazza Verdi da un proiettile che, entratogli presso l'ileo posteriore sinistro, gli uscì anteriormente producendo soltanto lesioni muscolari. Fu ferito vicino all'ufficio postale del Tergesteo.

Gli altri feriti giacenti all'ospedale fino alle 12 di sabato sono: Mario Codermaz, di anni 11, colpito da arma da fuoco alla regione retromalleolare destra con frattura dell'osso della tibia, Luigi Pavan, ventiduenne, pure ferito alla regione malleolare da un proiettile; Arturo Luzzatto, d'anni 41, Luigi Dagulio, d'anni 17. Il Luzzatto, a quanto si narra, fu ferito da una palla, penetrata nella casa di un suo conoscente, al quale si era recato a far visita. Giuseppe Flebus, trentasettenne, Giovanni Appold, agente di commercio, di anni 21, tutti colpiti da arma da fuoco ai polpacci; Francesco Gropaiz colpito alla pianta del piede destro, Angelo Micheluzzi, ventitreenne, ferito da un proiettile perforante la muscolatura del fianco destro, e Luigi Claud ferito nella stessa posizione da un colpo di baionetta.

Le due donne ferite venerdì e accolte all'ospedale sono la giornaliera Teresa Debelati d'anni 22, abitante via Arcati N. 2, colpita innanzi al negozio di cambiavalute del signor Zgeulin, da una palla scheggiatasi di rimbalzo, contro un muro, e la cuoca diciottenne Gisella Frank, abitante in via del Boschetto N. 8, che pure in piazza Verdi ebbe fratturata la clavicola destra da un colpo d'arma da fuoco. Questa è la ragazza che fu colpita sotto il portico del teatro.

I morti a S. Giusto.

Non appena oltrepassata la Barriera vecchia, si notava sabato un più accentuato movimento, un va e vieni di persone. Erano coloro che si dirigevano a S. Giusto o ne ritornavano.

Nella piazzetta stazionano molti curiosi, parecchie donne, un ispettore di p. s. con alcune guardie e una decina di soldati.

Il custode ci accompagna nell'ultima stanza ove giacciono quattro morti per gli spari e le cariche alla baionetta fatte venerdì sera in piazza della Borsa. Tre dei morti erano già stati riconosciuti e messi nei feretri; uno non è stato ancora identificato: all'apparenza alcuni credono di poter giudicare che sia un calderaio; veste decentemente, porta scarpe di pelle rossa, può avere dai venti ai ventiquattro anni; capelli e baffetti bruno-rossastri: Ha una ferita di fuoco in direzioni del cuore.

I tre riconosciuti sono: Francesco Glivar di Francesco, d'anni 27, falegname celibe, da Trieste, abitante in via Scorcola N. 18, colpito di baionetta al petto; Antonio Laurencich, d'anni 35, bracciante, da Krainevaz (Cesiano), ammogliato, con due figli, abitante in via Montorsino N. 261: colpo d'arma da fuoco all'addome; e Giovanni Clansic di Antonio, fabbro, celibe, d'anni 17, abitante in via S. Michele N. 9 III p., e pertinente a Promontore (Gorizia), ucciso da una baionettata al petto.

Il manifesto del Podestà.

La cronaca, così lunga e pur non minuziosamente completa, della giornata di venerdì, si chiude con la riproduzione del seguente manifesto del Podestà, tirato in parecchi esemplari al poligrafo ed affisso nei punti più centrali della città sul far della sera:

Concittadini!

La Società del Lloyd ed i suoi fuochisti hanno d'accordo accettato un arbitramento, cosicchè la questione tra loro insorta si è avviata verso una soluzione pacifica.

Faccio pertanto vivissimo appello a tutti Voi, concittadini, perchè vogliate serbare la massima calma, affine di cooperare in tal modo alla generale pacificazione degli animi e di evitare il ripetersi di luttuosi avvenimenti come sono quelli che hanno funestato la nostra città.

================================================================================

La giornata di sabato.

La quiete sepolcrale in cui, dopo la giornata di venerdì, parve immersa la città per la intera notte, scomparve al primo albeggiare. Incominciò subito per le strade e per le piazze un via-vai affrettato, che fu prima di persone singole, poi di frotte, - un movimento insolito dovunque e in tutte le vie, continuato per tutta la giornata triste e piovosa - anche là dove non si svolsero gli episodî dolorosi che andremo narrando più sotto.

Frattanto nessun esercizio si apriva: solo qualche macelleria, le pistorie e qualche negozio di generi alimentari. Ai ragazzi delle panetterie che di buon'ora uscirono per recare il pane nelle famiglie, toccarono varî incidenti: andarono perduti e dispersi cesti e panini.

Ben presto le piazze e gli sbocchi principali delle vie furono occupati dalla truppa, che fu accasermata anche agli ispettorati di polizia, negli uffici centrali, in qualche scuola; i drappelli vennero poi rinforzati dopochè con treno straordinario furono arrivati alle 10 da Gorizia 600 uomini di fanteria.

Un comizio che l'altra sera s'era annunziato per ieri mattina, non fu potuto tenere. Invece grande numero d'operai si era andato raccogliendo nelle Sedi riunite dell'organizzazione operaia, in via del Boschetto, attorno alle quali più forte nerbo di soldati impediva a una certa ora l'accesso permettendo l'uscita. Più tardi, invece, è lasciata libera l'entrata ma è impedita l'uscita.

Nelle prime ore pomeridiane l'agitazione è accresciuta dalla voce sparsasi qua e là diffusamente che durante la notte fossero morti all'ospedale quattro dei feriti. La voce è smentita: all'ospedale non è morto nessuno dei feriti; lo stato di alcuni è però molto grave. Uno dei feriti muore infatti verso il mezzodì.

La notificazione della Polizia.

Comparisce sugli albi, ai canti delle case, sulle colonne dei fanali, la seguente notificazione della Polizia stampata in fretta:

"Con riguardo alle grandi perturbazioni dell'ordine pubblico ed agli atti di pubblica violenza che ebbero luogo ieri nella città di Trieste, l'i. r. Direzione di Polizia si trova di disporre quanto segue:

Ogni assembramento in qualunque via e piazze della città, viene con la presente disposizione proibito.

Ai rispettivi avvisi degli organi della p. s. devesi ottemperare incondizionatamente ed indilatamente.

Il portare armi viene proibito senza eccezione, così pure il portare distintivi, bandiere, ecc. a scopi di dimostrazione. Trasgressioni a questi divieti verranno punite con tutto il rigore della legge.

Si ammoniscono seriamente tutti gli abitanti di tenersi presente l'assoluta necessità del mantenimento dell'ordine e della quiete pubblica affinchè non si ripetano dolorosi avvenimenti che fatalmente devono gettare la disgrazia e il dolore nelle famiglie.

A tutte le persone serie e bene pensanti e principalmente ai capi di famiglia incombe il dovere di cooperare acchè le presenti disposizioni vengano osservate.

Trieste, li 16 febbraio 1902.
L'I. R. Direzione di Polizia."

L'arrivo del dott. Ellenbogen.

Da Vienna, preannunziato ancor dalla sera innanzi, arrivò col celere delle 9.40 il deputato socialista dott. Ellenbogen. Alla Meridionale s'erano raccolti, dinanzi all'uscita, un centinaio d'operai. Il dott. Ellenbogen assieme ad alcuni membri del locale segretariato del partito socialista, che lo avevano accolto, fu fatto passare dal recinto vicino all'ufficio postale della Ferrovia. Presso al Silos il deputato si staccò dal gruppo e proseguì solo. I membri del segretariato operaio si recarono alle Sedi Riunite dove, arrivato il dott. Ellenbogen, si tenne un'adunanza.

Il dott. Ellenbogen parlò, in italiano, lungamente, e dalla presidenza furono, tra altro, comunicate le pratiche per la costituzione del giudizio arbitramentale.

La seduta del Consiglio comunale.

Convocata d'urgenza la Delegazione municipale, questa a sua volta deliberava di convocare a seduta per mezzodì il Consiglio.

Prima della seduta il commissario imperiale, cons. Jettmar, dichiarò all'on. Rascovich, vice-presidente, che la seduta, se pubblica, sarebbe stata illegale perchè della pubblicità non era stata data notizia alla luogotenenza. L'on. Rascovich obiettò che la pubblicità era imposta dalle circostanze. L'on. Venezian contestò che lo statuto autorizzava la Presidenza del Consiglio a convocare il Consiglio a seduta pubblica. Seguì un vivace dibattito, dopo il quale fu deliberato di chiedere l'autorizzazione di tener seduta pubblica alla luogotenenza che l'accordò.

Aperta la seduta dall'on. Rascovich che tiene la presidenza - trovandosi in quel momento il signor Podestà a presiedere il giudizio arbitramentale - domanda la parola l'on. Venezian. Dopo aver deplorato che le domande degli scioperanti non fossero state accolte subito, chè se questo fosse stato il caso si sarebbero evitati i dolorosi avvenimenti susseguiti, l'on. Venezian analizza i gravi episodî della giornata di venerdì e conclude esser necessaria su di essi un'inchiesta. Propone quindi che si nomini una commissione d'inchiesta composta di 7 membri, senza distinzione di partito; che si solleciti, per telegramma, dal presidente dei ministri provvedimenti atti a ricondurre la calma; che si mettano a disposizione della Delegazione 10.000 corone per soccorrere all'eventuale bisogno di famiglie, rimaste senza i propri capi; e che si sostengano le spese per i funerali dei morti durante i fatti.

Tali proposte vengono accolte all'unanimità.

Il cons. Jettmar dichiara che il Governo sente di aver fatto solamente il suo stretto dovere. Esso non ha nessuna responsabilità da assumersi, perchè la truppa ha sparato soltanto quando fu assolutamente costretta a farlo. Nota che le dimostrazioni sono avvenute da parte di elementi eterogenei. Aggiunge che il Governo userà la massima energia qualora i fatti dovessero ripetersi.

La seduta viene quindi levata.

I sanguinosi incidenti del pomeriggio.

Ben poche erano le finestre che non avevano segno di lutto. L'autorità di Polizia allora spedì in tutte le direzioni commissari scortati da picchetti di truppa, con l'incarico d'ordinare che si togliessero i segni di lutto. Così fu fatto per tutto il Corso e in piazza delle Legna. Senonchè, mentre i funzionari di polizia procedevano per recarsi a far eseguire quell'ordine in altre vie una torma di monelli tutti con la tasca piene di sassi, imponeva a tutti di metter fuori i drappi neri, anzi levati. A chi non corrispondeva prontamente, venivano gettati ciottoli nella finestra.

I sassi che non avendo colpito nel segno rimbalzavano a terra, venivano di nuovo raccolti e intascati dai monelli di mano in mano che la torma passava ad un'altra casa. Questa scena si svolse per tutta la lunghezza del Corso, da piazza della Borsa fino oltre la via San Lazzaro e per la durata di circa mezz'ora.

Frattanto i funzionari di polizia, entrati in città vecchia per far ritirare i segni di lutto, vi incontravano seria opposizione. Respinti a sassate, essi dovettero ritirarsi.

Allora una mezza compagnia di soldati, preceduta da numerosi funzionari di polizia e da un drappello di guardie, scese dalla via degli Squeri in città vecchia, precisamente per via Donota. Il passaggio della truppa fu accolto con sassate dalla folla, con molte donne nelle prime file, che si era radunata in piazzetta San Giacomo. Poco dopo fa ritorno, raddoppiata di numero, e una nuova grandinata di sassi si scatena contro di essa. La compagnia è perciò costretta a far due scariche, una presso il caffè Fanelli, l'altra al principio di via Donota. Nella prima rimane ferito gravemente alla spalla il giovane diciassettenne Santo Litscher; pare che il proiettile gli abbia perforato il polmone.

Nella seconda rimane ferita, gravemente, alla testa, da una palla di rimbalzo la sig.ra Giuseppina ved. Rodizzoni, che si trovava a una finestra del N. 2 di via Donota.

Verso le 4 e mezzo una parte dei reduci dal Comizio si ridiscende il Corso gridando "lutto! lutto!". La truppa fa due scariche, una presso il caffè Fanelli, l'altra al principio di via Donota. Nella prima rimane ferito gravemente alla spalla il giovane diciassettenne Santo Litscher; pare che il proiettile gli abbia perforato il polmone.

La truppa allora incomincia la ricerca casa per casa dei morti che ancora si trovavano nelle abitazioni della Borgata, con ordine di far portare subito i cadaveri in cimitero per ordine dell'autorità politica; furono trasportati anche i due cadaveri su cui nel pomeriggio fu fatta l'autopsia. I cadaveri dei caduti cruentamente nelle sanguinose giornate furono tumulati nel pomeriggio.

Il giudizio degli arbitri.

Avendo il Lloyd accolta la condizione posta dagli operai riguardo all'estensione dell'arbitrato, erano incominciate già la sera innanzi trattative per la nomina dei giudici arbitri: si fecero parecchi nomi; in fine il giudizio arbitramentale fu costituito come segue: per il Lloyd, capitano Clodoveo Budinich, ing. Domenico Coglievina, dott. Eugenio Geiringer; per gli scioperanti Ezio Chiussi, Giovanni Oliva, Carlo Ucekar. Presidente, nominato da entrambe le parti, è il Podestà avv. Sandrinelli.

Il giudizio incomincia le pertrattazioni nel palazzo del Lloyd alle 11, per interromperle alle 2 e un quarto, e riprenderle alle 4 al palazzo comunale. Nella prima seduta furono uditi sette fuochisti, parecchi impiegati superiori dell'amministrazione navale e commerciale del Lloyd e parecchi impiegati del Governo marittimo.

Nella seduta pomeridiana si discussero le deposizioni degli esperti prima di addivenire al lodo, che la cittadinanza frattanto attendeva con la più intensa impazienza.

Il lodo, accogliente tutte le domande dei fuochisti, fu pronunciato verso le 5 pom. La notizia fu subito diffusa per la città mediante un nostro bollettino poligrafato e mediante un piccolo manifesto a stampa, firmato dagli arbitri, nel quale si annunciava sommariamente l'esito dell'arbitrato favorevole ai fuochisti.

Ecco il testo integrale del lodo:

"Il giudizio arbitramentale, convocato in base all'accordo convenuto fra lo spett. Consiglio d'amministrazione del Lloyd e dei fuochisti addetti al servizio della società nelle persone dei sottoscritti:

Dott. Scipione Sandrinelli, pres., ing. Dom. Coglievina, Carlo Ucekar, dott. Eug. Gairinger, Ezio Chiussi, capitano Clodoveo Budinich e Giov. Oliva preso ascolto delle parti, ed avute le necessarie informazioni ha pronunciato il seguente

LODO.

I. In caso di assoluto bisogno di lavoro straordinario per conto di bordo sia nel corso della navigazione sia in terra, deve essere da parte della Società compensato ai fuochisti, il lavoro fatto oltre l'orario.

II. La Società del Lloyd è tenuta a fissare l'orario per i fuochisti stabilmente con dieci ore di lavoro durante la permanenza nei porti, e cioè dalle 7 ant. alle 5 pom. inclusa mezz'ora di riposo per la colazione e altra ora e mezza per il pranzo, e sia fissato ad otto ore giornaliere durante i viaggi in mare.

III. Viene contemporaneamente invitato l'Eccelso Governo di notificare immediatamente le disposizioni che regolano i rapporti della gente di mare nel senso che l'obbligo della guardia notturna per gli equipaggi sia ridotto, nel porto di Trieste, entro i limiti della pura necessità; con ciò che in particolar modo siano i fuochisti dispensati dalla presenza notturna a bordo dei piroscafi nel momento dell'arrivo del rispettivo piroscafo nel porto di Trieste e con riguardo al loro servizio particolarmente faticoso.

Trieste 15. 2. 902.

Scipione Sandrinelli pres., Carlo Ucekar, Giov. Oliva, Ezio Chiussi, ing. D. Coglievina, dott. Eug. Gairinger, cap. Clodoveo Budinich."

Altri incidenti della giornata.

La piazza della Barriera, verso le 4, fu occupata da un plotone di soldati. Poco dopo incominciarono a volare sassi e a piovere tegole; i soldati si disposero perciò al riparo, rasente i muri. Nessun ferito; nessun uso dell'arma.

Alla Scuola della Ferriera, trasformata in caserma per le truppe di rinforzo, fu posta una sentinella. Alcuni ragazzi, dall'alto del muro di via del Molino a vento, cominciarono verso le 5, a tirar sassi contro la sentinella, la quale, dopo essersi per alcun poco schermita, rispose con un colpo di fucile. I ragazzi furono costretti a nascondersi sotto il muro. Il proiettile, dopo aver perforato il telaio di una finestra al secondo piano della casa N. 11 di via del Molino a vento, si conficcò nel soffitto della stanza senza recare alcun danno.

In via S. Lazzaro fu ferito di baionetta certo Ermanno Polenski, il quale insultava un milite.

Verso le 7 una turba di manifestanti passò per la via Navali, sparando alcuni colpi di revolver.

Furono chiamati i vigili per lo spegnimento delle grandi fiammate di gas, lavoro non facile e non scevro di pericoli, che essi compirono bravamente.

Alle 6 le truppe si ritirarono nelle caserme. Durante la notte circolarono continuamente pattuglie di gendarmi e guardie con fiaccole.

La visita ai feriti.

Il Podestà, accompagnato dagli onor. Banelli e Zanolla, visitò l'altra sera i feriti all'Ospedale.

L'uccisione di una guardia di p. s.

Sabato sera, verso le 7 e mezzo, fu uccisa, a colpi di rivoltella, la guardia di p. s. Giacomo Michelus, di posto all'ispettorato di via della Stazione, contrassegnata col N. 120.

Il Michelus era rientrato all'ispettorato verso le 6 e mezzo, e circa un quarto d'ora dopo un suo figlio, quattordicenne, di nome Augusto, gli aveva portato la cena. Quando ebbe finito di cenare, il Michelus si presentò all'ispettore Jess, e gli chiese il permesso di andarsi a prendere un quarto di vino. L'ispettore assentì, ed avendo anch'egli finito di cenare in quel momento, incaricò il Michelus di acquistare un po' di vino per suo conto.

Un minuto dopo, l'ispettore e le guardie udirono il rumore di tre colpi, ma ritennero che fossero prodotti dalla porta che dà sulla strada, sbattacchiata dal vento. Ma, d'improvviso, ecco entrare tutto trafelato nel camerone delle guardie un ragazzo sui 15 anni, il quale esclamò:

- Presto, presto: qui fuori hanno ucciso un uomo!...

L'ispettore ed alcune guardie uscirono sulla strada, e giunte all'angolo della via Valdirivo, e precisamente vicino alla fontanella, trovarono il Michelus steso a terra, in una pozza di sangue.

Le guardie trasportarono il loro collega nel camerone e lo deposero sul suo letto, poi telefonarono alla Stazione centrale di soccorso. Nel frattempo alcune guardie si sparpagliavano in quei paraggi, per veder di scoprire il feritore, ma non vi riuscirono.

Poco dopo sopraggiunse il dott. Brun, il quale constatò che il Michelus aveva riportato due gravissime ferite d'arma da fuoco, una all'addome penetrante in cavità e ledente organi vitali, e l'altra alla gamba destra.

Lo stato del ferito non lasciava adito a speranza di salvezza; nondimeno il medico, dopo avergli prestate le cure di prima urgenza, lo fece trasportare mediante lettiga all'ospedale. Ma appena giunto allo Stabilimento il Michelus rese l'ultimo respiro.

Il Michelus era vedovo e padre di tre figli. Aveva 47 anni ed abitava in via del Farneto.

================================================================================

IL PICCOLO
Pagina III - 17 Febbraio 1902, N. 7342

Uffici del giornale: Piazza delle Legna N. 2. Ingresso per le ore di notte: Via della Fornace N. 5.

================================================================================

CRONACA LOCALE E FATTI VARI

La giornata di domenica.

[Continua dalla pagina II]

Nuove dichiarazioni del Governo.

Presidente dei ministri dott. Körber: Riguardo a quanto si chiede nelle proposte d'urgenza, non posso che richiamarmi all'esposizione che mi sono permesso di fare in principio della seduta, riguardo ai deplorevoli fatti a Trieste, e dalla quale risulta che l'intervento della truppa fu assolutamente necessario. Ho anche definiti gli elementi dai quali partirono queste dimostrazioni, ed ho accennato che le autorità hanno fatto pienamente il loro dovere. Va da sè che il Governo avvierà una rigorosa inchiesta ed io non ho mancato di impartire in questo senso le corrispondenti istruzioni al signor luogotenente.

Io insisterò che l'inchiesta venga condotta con tutta coscienziosità e sollecitudine. Credo di aver dimostrato già ripetutamente che non sono amico del sistema di mettere in tacere le cose; quindi, anche nel caso presente, provvederò affinchè si conosca tutta la verità. In uno Stato bene ordinato però la prima condizione è che sieno mantenuti l'ordine pubblico e la tranquillità pubblica. Nessun Governo può prescindere da questa condizione. Comunicherò senza indugio il risultato dell'inchiesta alla eccelsa Camera.

Continua la discussione.

Dep. Fressl (czeco-radicale) parla in czeco.

Dep. Mazorana non vuole indagare se la catastrofe sia stata causata per colpa di qualcuno, oppure se a provocarla abbia contribuito il concorso di circostanze sciagurate. Ad ogni modo gli avvenimenti deplorevoli per Trieste significano una grave disgrazia. Se il Governo ha l'intenzione di proibire la manifestazione di lutto, allora potrebbe anche sospendere con lo stesso diritto il deliberato preso dal Consiglio municipale di Trieste di elargire l'importo di 10.000 corone e di fare i funerali delle vittime a spese della città.

Mazorana avanza un emendamento, col quale propone di provvedere ai superstiti delle vittime a spese dello Stato e specialmente alla famiglia dell'impiegato postale, morto nell'adempimento del suo dovere.

Su proposta del dep. Tollinger si chiude la discussione e ad oratore generale viene eletto il deputato Franko Stein, il quale, dopo un violento discorso, dichiara di votare per le proposte d'urgenza.

Basevi esprime la speranza che le proposte verranno accettate all'unanimità.

La urgenza delle proposte è accolta.

Segue la discussione del progetto di legge relativo alle ferrovie bosniache.

Quindi la

Unione parlamentare italiana

presenta la seguente mozione d'urgenza proposta dal dep. Basevi:

"In vista degli avvenimenti estremamente gravi e deplorevolissimi accaduti ieri a Trieste, i sottoscritti fanno la seguente proposta d'urgenza:

Il Governo è invitato: 1. Ad avviare immediatamente una rigorosa inchiesta per stabilire le responsabilità dei fattori implicati ed a comunicare l'esito dell'inchiesta alla Camera; 2. A prendere provvedimenti opportuni affinchè sieno puniti i colpevoli e simili fatti non si ripetano."

Anche il gruppo socialista, a mezzo del dep. Pernerstorfer, avanza una proposta d'urgenza simile a quella dei deputati italiani.

Le due mozioni si discutono contemporaneamente.

Per motivare l'urgenza ha la parola il dep. Basevi, il quale dice constargli che la situazione a Trieste continua ad essere gravissima; che l'ordine non è ancora ristabilito; che il fermento perdura.

Pernerstorfer pronuncia un vivace discorso, le cui motivazioni al pari delle motivazioni degli italiani non ci è dato di riprodurre.

Il Presidente dei ministri e ministro degli interni dott. Körber osservo che, al pari delle due prime domande degli scioperanti riguardanti il servizio di corvèe e l'orario di lavoro, domande, il cui soddisfacimento entra nella sfera di competenza del Lloyd. Non stava, invece, in potere del Lloyd di risolvere il terzo punto, perchè riflette una disposizione di polizia portuale. Osservo, però, in proposito, che riguardo al servizio di guardia a bordo, erano state stabilite disposizioni più miti.

"Le autorità governative provinciali hanno fatto durante tutto il periodo dello sciopero pienamente il loro dovere, esercitando con energia il loro ufficio di mediazione tra l'amministrazione del Lloyd e gli operanti, stessa amministrazione del Lloyd il cui concorso alle trattative aveva reso possibile la nomina degli arbitri. La soluzione arbitrale, con la quale si accolsero interamente le due prime domande degli scioperanti, dovette essere ritardata dal lutto causato dallo spiacevole incidente di iersera. Spero nondimeno con ferma fiducia che quest'esito non sarà compromesso neppure dal fatto che l'ordine pubblico dovette essere ristabilito con le misure più serie. Ma l'ordine doveva venir ristabilito.

Io non ho finora alcun rapporto circa il modo in cui si formarono così all'improvviso quegli assembramenti. Il fatto però che furono lanciate pietre e pezzi di ferro, dimostra che i disordini erano stati preparati ed organizzati da elementi, i quali, sprezzanti di ogni principio di legalità, avevano di lunga mano pensato a servirsi della violenza nelle dimostrazioni.

Di fronte a questo indiscutibile nesso fra le dimostrazioni ed i tumulti, nonchè in seguito all'attacco realmente avvenuto contro la truppa, l'atto di difesa di questa, specialmente quando vide cadere colpito il proprio comandante, è non solo spiegabile, ma pienamente giustificato, pur asstraendo dalle disposizioni della disciplina militare. Il Governo non può permettere che la piazza si eriga con la violenza a giudice fra i principali e gli operai, oppure fra le autorità e le due parti contendenti.

Per quanto riguarda le due interpellanze sopramenzionate, per così dire interamente accolte, osservo che il Lloyd stesso aveva già sopportato, stessa amministrazione del Lloyd, aveva l'intenzione di procedere le domande degli scioperanti, per rendere possibile la costituzione del giudizio arbitramentale. Secondo la legge relativa ai contratti collettivi di lavoro, esso arbitrato non ha carattere obbligatorio. Ma esso corrisponde agli interessi, sia dei principali sia degli operai, ed è inteso a dirimere le controversie sul terreno dell'accordo pacifico, senza ricorrere alla violenza ed alla pubblica agitazione.

Riguardo alla terza richiesta degli operai in merito al servizio notturno sui piroscafi, rilevo che in base alle vigenti disposizioni di legge è subordinato alla competenza del Governo marittimo l'ordinare modificazioni alle disposizioni circa i rapporti fra i capitani di nave e gli equipaggi, solo il Governo può quindi prendere in merito provvedimenti. Da alcuni anni è in corso un progetto di legge, col quale si cerca di modificare i rapporti tra capitani e marineria, in modo che il progetto, per quanto è possibile, corrisponda tanto agl'interessi dei marinai quanto a quelli dei principali. Se questa legge, di prossima presentazione, verrà in vigore, le relative disposizioni di esecuzione avranno certamente a tener conto delle condizioni speciali del porto di Trieste."

Nella votazione che segue subito, ad unanimità sono accolte in merito le due proposte d'urgenza, fra vivaci incidenti.

La seduta è chiusa (sono le 3.15 pom.). Prossima seduta martedì.

================================================================================

Il filtro dell'acqua d'Aurisina.

Nella prossima seduta del Consiglio, la Delegazione ripresenterà la proposta di adottare il filtro Jewell per l'ampliamento d'Aurisina. La proposta è accompagnata da un'ampia relazione che riassumiamo:

Nella seduta del 26 luglio 1901 la Rappresentanza comunale adottava di omettere ogni ulteriore impianto di filtri a carico del Comune.

Questa deliberazione fu comunicata alla Società d'Aurisina, la quale il 23 agosto 1901 chiedeva al Magistrato, quale autorità politica, l'autorizzazione ad eseguire per la nuova conduttura un filtro a spugne analogo a quello in uso presso l'attuale serbatoio di Gretta e già progettato in origine anche per la nuova condotta.

Il Magistrato, avuta la necessaria adesione da parte della i. r. ispezione generale delle ferrovie austriache, autorizzava bensì il 23 novembre p. p. la Società d'Aurisina a costruire il divisato filtro, ma a condizioni tali da sminuire il pericolo d'inquinamento dipendente dal materiale filtrante. Queste condizioni oltre ad altre tendenti a migliorare la filtrazione, furono trovate dall'Aurisina talmente rigorose, da indurla il 16 dicembre 1901 ad avanzare ricorso alla superiore autorità, dichiarando che tanto la spesa d'impianto quanto quella per l'esercizio del nuovo filtro ne resterebbero straordinariamente aggravate.

La Luogotenenza, ricevuto il ricorso, sottopose tutta la questione al Consiglio sanitario provinciale, che si affrettò a presentare motivato esauriente parere in argomento.

In seguito a questo parere è pervenuto al Magistrato un rescritto luogotenenziale di data 24 gennaio p. p., nel quale si dichiara "che l'uso di filtri a spugne sia pure con modificazioni, non corrisponde in alcun modo alle esigenze igieniche ed è assolutamente inammissibile"; e con riguardo all'intorbidamento di quest'acqua con terra argillosa, il Consiglio sanitario provinciale espresse il parere "doversi scegliere preferibilmente un sistema di filtro, il quale, oltre che alla possibilità d'impedire un inquinamento dell'acqua con bacteri patogeni, corrisponda a pieno all'esigenza di chiarificare l'acqua stessa; e poichè questi postulati potrebbero essere raggiunti con la filtrazione rapida secondo il sistema americano, il quale, oltre a ciò, presenta, in confronto al filtro europeo a sabbia, l'innegabile vantaggio che la ripulitura dei filtri avviene con mezzi meccanici, epperò escludenti ogni inquinamento eventualmente esistente - il Consiglio sanitario provinciale giudicò, anche in considerazione delle circostanze locali favorevoli all'uopo, di dare la preferenza a questo sistema".

Posta così fuori di discussione tanto la possibilità d'introduzione in città d'acqua non filtrata, quanto quella di mantenere i filtri a spugne, pur migliorandone il funzionamento, la Delegazione doveva riprendere la questione al punto in cui si trovava nel luglio 1901. Il parere della Commissione all'acqua emesso in quell'epoca dà modo alla Delegazione di presentare al Consiglio una proposta atta a risolvere la questione. Infatti il 13 luglio 1901 il Sottocomitato tecnico della Commissione ai provvedimenti d'acqua, in una relazione alla Commissione stessa, concludeva: 1) che fosse omesso qualunque ulteriore impianto di filtri a carico del Comune; 2) che qualora il punto 1.o non venisse accolto, fosse data la preferenza al filtro americano sistema Jewell.

La Commissione non aveva allora adottato il punto 1.o che rappresentava una pregiudiziale. Questa fu accettata bensì dal Consiglio nella seduta del 26 luglio, ma non potrebbe essere mantenuta ora per le accennate nuove emergenze, che sono tali da indurre, secondo ogni probabilità, il Comune a valersi della facoltà contemplata dal punto 18 dell'allegato A) del contratto per l'ampliamento dell'acquedotto d'Aurisina di data 14 aprile 1900, che è il seguente:

"Costruzione di un nuovo filtro, atto a chiarificare completamente - in unione a quello già in esercizio al serbatoio di Gretta - il quantitativo complessivo di 20.000 m³ d'acqua nelle 24 ore con facoltà del Comune di Trieste di prescrivere per questo nuovo filtro un sistema differente da quello progettato dalla Società di Aurisina e con facoltà inoltre ad esso Comune di chiedere per ora l'esecuzione di questa nuova opera per soli m³ 7000 entro le 24 ore.

Il Comune di Trieste pagherà alla Società d'acquedotto d'Aurisina, dopo compiuta l'opera, l'eventuale eccedenza oltre la spesa preliminata per il filtro da essa progettato in cor. 101.000 e non esigerà il pagamento della pena convenzionale di cor. 500 al giorno, prevista dall'art. 6 del Contratto, in caso che nel compimento del filtro avvenisse un ritardo in seguito alle richieste del Comune. Qualora o per gli aumentati consumi od in seguito a soppressione dell'attuale filtro a spugne nel serbatoio di Gretta, da parte dell'Autorità si rendesse necessario l'ingrandimento del nuovo filtro questo ingrandimento dovrà essere fatto a carico del Comune di Trieste."

Ammessa dunque la necessità di convogliare in Trieste acqua filtrata non solo, ma filtrata razionalmente, la Delegazione ha creduto di dover presentare al Consiglio la seconda alternativa del sottocomitato, accettata dalla Commissione ai provvedimenti d'acqua, quella cioè di contribuire alla costruzione di un filtro americano sistema Jewell.

Le ragioni che militavano nel luglio scorso a favore dei filtri rapidi, data la qualità dell'acqua d'Aurisina, si mantengono inalterate. E si può tranquillamente raccomandare al Consiglio l'adozione di questo sistema a preferenza del europeo, non già perchè quest'ultimo non corrisponda, ma per poter risparmiare una notevolissima spesa al Comune, chè la costruzione di bacini filtranti a sabbia costerebbe il doppio.

Ammessa l'accettazione di massima dei filtri americani, restava alla Delegazione da discutere l'estensione del provvedimento. Considerata però la probabilità di graduali aumenti di consumo nei prossimi anni, considerato che l'opera completa ove fosse eseguita in due riprese (come consigliata dalla Luogotenenza) richiederebbe un dispendio maggiore, deliberò di proporre al Consiglio l'esecuzione, d'impianto, alla Società d'Aurisina l'esecuzione del lavoro sotto la sorveglianza dell'Ufficio tecnico.

Riguardo la spesa, la Delegazione ricorda, che la Società d'Aurisina ha bensì compilato un fabbisogno di costo dell'opera per il complessivo importo di corone 523.000 circa; ma questo fabbisogno non si può considerare definitivo, perchè non specifica i prezzi unitari ed ammette alcune partite esorbitanti soggette a discussione, precipua fra queste l'esigenza del 10 per cento per sorveglianza, direzione al lavoro, spese d'amministrazione, tasse, bolli, ecc.

A tutela degl'interessi del Comune, è quindi assolutamente indispensabile anzitutto di chiedere un fabbisogno dettagliato e preciso, e di stabilire con esattezza quali opere riguardino esclusivamente l'impianto dei filtri, escludendo tutte le spese non necessarie. L'importo richiesto di 523.000 corone (le altre 100.000 stanno a carico dell'Aurisina) non rappresenta dunque la spesa reale, ma bensì la cifra massima stabilita, che sarà soggetta, secondo ogni probabilità, a notevoli riduzioni.

================================================================================

CRONACA LOCALE E FATTI VARI.

Ai nostri lettori.

L'autorità locale, applicando la sospensione delle garanzie costituzionali, ordinata dal Ministero, ha introdotto per i giornali la censura preventiva.

Pochi dei nostri lettori, tra quelli almeno che son nati dopo la metà del secolo scorso, possono imaginare che cosa significhi in pratica questa restrizione. Noi stessi non ce la rappresentavamo in tutta la sua portata.

I giornali sono obbligati a presentare alla Procura di Stato e alla Direzione di Polizia un esemplare di ciascuna edizione ad ore stabilite; e la pubblicazione del giornale non può seguire che tre ore dopo la presentazione.

Si è posti, di conseguenza, nel dilemma: o di chiudere la compilazione tre ore prima dell'ora normale, o di ritardare di tre ore la pubblicazione.

Ma, o ci si sottomette al ritardo nella pubblicazione, e in questo caso il vantaggio di poter accogliere i servizi delle ultime ore è paralizzato dal danno di non poter mettere quei servizi a disposizione del pubblico - specie degli uomini d'affari - in tempo perché se ne possano giovare; o ci si adatta a chiuder tre ore prima la compilazione, e allora il vantaggio di non ritardare l'uscita è reso nullo dal sacrifizio di quelle informazioni delle ultime ore, appunto, che un giornale non si assicura se non a prezzo di cure e sacrifizi che i profani di giornalismo non possono neanche immaginare.

Questo, però, non è ancora tutto. Il censore taglia dall'esemplare che gli si sottopone tutto ciò che trova di non poter approvare; e possono essere talvolta intere colonne. Ebbene: le lacune che ne risultano devono venir materialmente colmate. E allora si deve dar mano a comporre nuovo materiale, aggiungendo così un ulteriore, talvolta gravissimo, ritardo alle tre ore d'attesa imposte dalla prescrizione eccezionale.

Che in tali condizioni noi non possiamo corrispondere interamente a tutto ciò che reputiamo nostro dovere di pubblicisti, confidiamo lo intenda ogni nostro lettore da sé. Per quel che non è dato di modificare a noi, chiediamo che ci si usi indulgenza; per tutto ciò che sta, invece, in poter nostro, assicuriamo che anche nelle attuali circostanze procureremo di corrispondere alla fiducia del pubblico.

---

La giornata di ieri.

Calma assoluta e completa. Fin dalle prime ore del mattino la città incominciò a riprendere il suo aspetto normale. Se non tutti, certo la stragrande maggioranza degli operai, degli artieri e dei braccianti fecero ritorno al lavoro.

Al Punto franco, tanto le rive per il carico e scarico dei vapori, quanto i magazzini privati e gli hangars hanno ripreso il loro consueto aspetto di vivace movimento e di febbrile attività.

Così pure fu attivissimo il lavoro in tutti i magazzini della ferrovia Meridionale e di quella dello Stato a Sant'Andrea.

Il servizio tramviario non poté essere ripreso fin dalle prime ore del mattino, non già per causa del personale, che all'ora consueta era tutto al suo posto, ma per effetto di un piccolo guasto nella rete, del quale ci occupiamo in altra parte del giornale. Verso mezzogiorno però uscirono i due primi carrozzoni, che percorsero una linea limitata dal Boschetto al teatro Armonia; all'una il servizio incominciò progressivamente ad allargarsi, finché, alle 3 pom., essendosi potuto ultimare la riparazione del guasto, il servizio divenne generale.

Agli stabilimenti industriali di S. Andrea, e cioè S. Marco, Arsenale e Tecnico triestino, la grande maggioranza degli operai si presentò al lavoro. All'Arsenale ne mancarono circa 600 e poco più di altrettanti ne mancarono al San Marco. Secondo nostre informazioni, queste mancanze sono dovute esclusivamente al fatto che per la non avvenuta pubblicazione dei giornali non tutti gli operai erano stati in grado di conoscere appieno il deliberato preso dai compagni, e ciò specialmente per quelli del cantiere S. Marco, moltissimi dei quali abitano a Muggia. E appunto questi erano gli assenti. Ci consta in modo positivo che oggi essi riprenderanno il lavoro. All'Officina comunale del gas non si ebbero che una quindicina di assenze, determinate da cause normali.

Tutte le scuole furono regolarmente riaperte ier mattina. Nelle secondarie si ebbe la frequentazione normale; nelle popolari si ebbe una frequentazione alquanto minore della media, ma oggi si raggiungerà di certo la cifra normale essendo ormai tutti convinti che non vi è più pericolo di sorta.

Iermattina gettarono le ancore dinanzi all'Arsenale del Lloyd e al cantiere S. Marco le navi da guerra "Wien" e "Budapest"; all'una pomeridiana giunse la "Monarch". Queste tre navi hanno complessivamente 1500 uomini d'equipaggio. Inoltre una torpediniera d'alto mare si ormeggiò a pochi metri dalla riva del cantiere S. Marco.

Nel pomeriggio un drappello di 24 marinai della "Monarch" fu sbarcato nell'interno del cantiere, per il servizio di guardia alle corazzate in costruzione.

Una squadriglia di navi minori e di torpediniere che seguiva la "Monarch", tornò indietro e andò ad ancorarsi nelle acque di Pirano.

Continuano ad essere presidiate dalle truppe le stazioni della Meridionale e di Sant'Andrea, nonché i principali uffici pubblici, il palazzo del Lloyd, e il Punto franco.

L'Officina comunale del gas è custodita da una mezza compagnia di soldati, al comando di un capitano con due tenenti.

Drappelli di truppa sono pure distaccati nel cantiere San Marco, nell'Arsenale del Lloyd e nello Stabilimento tecnico, ove custodiscono gli uffici di amministrazione.

Come già abbiamo annunziato nel Piccolo della sera di ieri è arrivato a Trieste da Vienna, l'esecutore giudiziario Giuseppe Lang, accompagnato da due aiutanti. Giunsero pure un cappellano militare ed un medico. Il Lang e i suoi due aiutanti furono alloggiati in un quartiere dell'edificio delle carceri di via Tigor.

La notte è passata tranquillissima. I locali pubblici presentarono, fino alla mezzanotte, l'animazione consueta dei giorni feriali; poi a poco a poco la città piombò nella quiete notturna.

---

Le misure eccezionali al Parlamento di Vienna.

Oggi al Parlamento di Vienna verranno nuovamente a discussione i fatti delle passate giornate e le misure eccezionali promulgate dal Governo, perché la ordinanza del ministero complessivo, pubblicata da noi l'altro ieri, dovrà essere presentata alla Camera dei deputati per l'approvazione costituzionale.

In fatti il § 11 della legge 5 maggio 1869 N. 66 B. L. I. dispone:

"Il ministero, quando abbia disposto misure eccezionali in base alla presente legge o ne abbia deliberata la continuazione, deve, a scanso di inefficacia delle prese disposizioni, darne ragione tosto al Consiglio dell'Impero se è radunato, od altrimenti subito alla prossima convocazione, in entrambi i casi poi precedentemente alla Camera dei deputati nella prima sua seduta, e provocare la deliberazione del Consiglio dell'Impero".

Abbiamo per telegrafo da Vienna:

I deputati italiani si radunarono questa sera per consultarsi a proposito degli avvenimenti di Trieste. Essendosi però diffusa qui la notizia che a Trieste sarebbe stato ripreso lo sciopero, i deputati risolvettero di attendere il ritorno dei loro colleghi recatisi a Trieste, prima di prendere una determinazione.

Domani, prima della seduta della Camera, l'Unione parlamentare italiana si radunerà per deliberare il contegno da assumere di fronte alla proclamazione dello stato eccezionale a Trieste.

I deputati ritornati da Trieste riferiranno ai colleghi le loro impressioni e constatazioni personali. I deputati italiani hanno l'intenzione di chiedere la revoca dell'ordinanza concernente le misure eccezionali.

Prima della seduta di domani anche tutti gli altri clubs parlamentari della Camera terranno conferenze per decidere l'atteggiamento da assumere.

Secondo le disposizioni vigenti, la Camera, dopo aver deciso con la maggioranza di due terzi di voti di passare alla discussione della ordinanza, la demanderà ad una commissione speciale.

Gli studenti italiani di Vienna tennero iersera una seduta.

---

Il ministero e l'orario di bordo in porto.

Nel lodo pronunziato sabato dai giudici arbitri sul conflitto fra il Lloyd e i fuochisti veniva "invitato l'eccelso Governo di modificare immediatamente le disposizioni che regolano i rapporti della gente di mare nel senso che l'obbligo della guardia notturna per gli equipaggi sia ridotto, nel porto di Trieste, entro i limiti della pura necessità; con ciò che in particolar modo siano i fuochisti dispensati dalla presenza notturna a bordo dei piroscafi nel momento dell'arrivo del rispettivo piroscafo nel porto di Trieste e con riguardo al loro servizio particolarmente faticoso".

Il ministro del commercio de Call ha inviato ieri al podestà avv. Sandrinelli, quale presidente del Giudizio Arbitramentale, il seguente telegramma:

"Governo marittimo fu autorizzato a disporre tosto a sensi del § 19 del regolamento di polizia portuale la maggior possibile limitazione del numero della ciurma inclusivamente dei fuochisti per la guardia a bordo."

---

L'illuminazione pubblica e il servizio tramviario.

Fortunatamente fu possibile all'officina comunale del gas di scongiurare, durante i disordini, il gravissimo pericolo, da tutti temuto, che la città fosse rimasta totalmente al buio. Il servizio d'illuminazione a gas fu potuto continuare senza interruzione, e quello a luce elettrica fu sospeso, per due ore soltanto, durante la sera di venerdì 14.

Alcune parti di qualche singola via rimasero nell'oscurità in causa dell'opera di distruzione impresa contro i fanali per parte di alcuni sconsigliati.

L'ing. Sospisio, direttore dell'officina comunale del gas, ha favorito ad un nostro collaboratore alcune cifre riflettenti il danno sofferto dal materiale della pubblica illuminazione.

Andarono rotti circa 400 fanali, tredici dei quali in via Miramar ed al Campo Marzio nella mattina di ieri.

Furono inoltre divelti un'ottantina di colonnini e di bracciali di sostegno. Il danno complessivo del materiale d'illuminazione si può calcolare ascendente a circa 30.000 corone.

Fin da ierlaltro mattina, una squadra di quaranta operai attende ai lavori di riparazione, i quali potranno essere completati entro una decina di giorni. Viene impiegato all'uopo il materiale già pronto all'officina del gas, il quale doveva servire al completamento del nuovo sistema d'illuminazione Auer, nelle vie della città.

Fin da ierlaltro alle 3 del pomeriggio tutti gli operai dell'officina - meno alcuni ammalati ed altri che avevano ottenuto speciale permesso - ripresero regolarmente il lavoro.

Alla centrale elettrica era pronta l'energia necessaria per il servizio tramviario già ierlaltro alle tre, ma l'esercizio non poté essere attivato subito avendo l'ing. Payer, che ispezionò la conduttura aerea, riscontrati cattivi isolamenti in vari punti della rete, dovuti in gran parte all'eccezionale violenza della bora.

Iermattina fu disposto per le riparazioni, appena compiute le quali, verso le tre del pomeriggio, la Società del tramway domandò all'officina che la corrente fosse lanciata sull'intera rete, e l'esercizio fu immediatamente riattivato su tutte le linee.

All'officina comunale del gas e nei servizi cittadini che ne dipendono si sono ristabilite adunque le condizioni normali e tutto procede regolarmente.

---

Lo stato dei feriti all'ospedale.

Dei feriti più gravi accolti all'ospedale, uno solo è peggiorato: e cioè il giovane macellaio Arturo Luzzatto, il quale dovrà subire l'amputazione della gamba, essendoglisi sviluppata la cancrena. Sono stazionari gli altri feriti gravi, e cioè l'impiegato postale Francesco Fitzko, il barbiere Ermanno Vidiak e Santo Licen. Invece il ragazzo undicenne Mario Codermatz, operato di laparatomia, accenna sensibilmente a migliorare.

---
================================================================================

LE MISURE ECCEZIONALI PER TRIESTE
ALLA CAMERA DI VIENNA.

VIENNA 18 (B). Camera dei deputati. Fra gli esibiti figura l'ordinanza del ministero complessivo, relativa alla proclamazione di provvedimenti eccezionali per Trieste, con la relazione del presidente dei ministri (vedi Piccolo della sera di ieri).

---

La esposizione governativa.

Kórber, presidente dei ministri, prende la parola e dice:

Eccelsa Camera! Conformemente alle prescrizioni della legge, il Governo ha presentato oggi per la pertrattazione costituzionale l'ordinanza del ministero complessivo del 15 febbraio, con cui, sulla base della legge del 5 maggio 1869, si emanarono provvedimenti eccezionali per la città immediata di Trieste ed il suo territorio. Adempiendo alla promessa fatta, di fornire all'eccelsa Camera con la maggior sollecitudine le più esatte informazioni circa gli avvenimenti svoltisi in quella città, io, sulla scorta dei rapporti ufficiali pervenutimi, mi permetto di far qui una esatta esposizione di tutto quanto accadde, un'esposizione dalla quale l'eccelsa Camera potrà dedurre che i supremi pericoli non poterono essere scongiurati che mediante l'applicazione delle più rigorose misure, e che perciò i provvedimenti eccezionali adottati dal Governo sono giustificati per varie ragioni.

Prima di passare alla narrazione dei fatti, io - senza menomamente dimenticare quanto sia a deplorarsi ciò che è avvenuto - pure voglio constatare essersi confermata la prima supposizione, che gli autori dei disordini non sono a ricercarsi fra gli operai, ma che questi, come tali, non hanno partecipato - o forse tutt'al più come curiosi - a quegli eccessi contrari alla legge e divenuti così funesti. Quali veramente siero stati i dimostranti lo spiegherò più tardi. Ora mi limito a narrare i fatti.

E qui il presidente dei ministri fa una esposizione dei fatti sulla base dei rapporti ufficiali. Poi continua:

"Siccome gli eccessi a malgrado degli episodi così gravi del 14 febbraio, si ripeterono il 15, e quindi non poteva più sussistere il dubbio circa l'esistenza d'un'organizzazione terrorizzatrice, si dovette pensare ad opporre precisamente a questa organizzazione i più potenti mezzi di difesa, dei quali può disporre lo Stato per preservare la città di Trieste dal pericolo di violenti attentati alla vita ed alla proprietà dei suoi abitanti; per ciò il luogotenente, applicando il § 429 del regolamento di procedura penale proclamò il diritto statario, valendosi all'uopo dell'autorizzazione conferitagli dalle circostanze medesime. Con ciò egli ha fatto il suo dovere, come lo dimostrano anche altre prove della sua oculatezza ed assennatezza.

Se si accennasse alle deliberazioni del consiglio municipale di Trieste in relazione ai fatti accaduti ed in particolare al conchiuso secondo cui il Comune dovrebbe indirizzare una protesta al Governo, io debbo pur rilevare che il Consiglio Municipale ha pure deliberato di rivolgersi alla presidenza del consiglio dei ministri per ottenere ch'esso provvedesse al ristabilimento dell'ordine e della tranquillità pubblica, però in quella stessa seduta in cui chiedeva fra altro la scarcerazione degli arrestati (ilarità).

Ellenbogen: Qui non c'è alcuna contraddizione!

Kórber: Il Governo non ha aspettato questa richiesta, ma ha adottato i provvedimenti eccezionali ch'esso ora sottopone alla discussione costituzionale. Il Governo vi fu costretto dal carattere delle dimostrazioni. Ora è evidente che lo sciopero degli operai formi ad altri il pretesto per le loro temerarie imprese. Una grande città di mare è in ogni paese un ambiente facilmente eccitabile. Non v'è bisogno ch'io accenni agli esempi di città di altri paesi, nelle quali vi sono molte cause concomitanti che contribuiscono a turbare profondamente nei vasti strati popolari il concetto della legalità. Non voglio più oltre dilungarmi su questo triste argomento. Un grosso contigente di tumultuanti fu dato da ragazzi che manifestamente furono arruolati con una piccola mancia e con grandi promesse da coloro che s'aspettavano per sè la porzione più grossa del bottino; anche questo si potè rilevare chiaramente.

Del resto l'inchiesta attivatasi dovrà servire a metter in chiaro se, in ultima linea, come farebbero supporre anche alcuni degli arresti praticati, non sieno coinvolti anche quegli elementi che si professano seguaci delle teorie dell'anarchia assoluta.

Ed ora voglio confutare ancora solo alcuni rimproveri fattici. Il primo sarebbe quello della trascuratezza. Signori miei, non hanno notato già altre volte, che trattandosi di siffatti avvenimenti si parla spesso della trascuratezza delle autorità? Come se gli organizzatori di tali dimostrazioni andassero dalle autorità, e tradissero loro i propri progetti come quando si annuncia la convocazione dell'adunanza d'una società! Ma quella gente non fa mica così! Ma che fa dunque la polizia di Stato - ci si domanda - se essa non riesce a scoprire complotti simili? Confesso apertamente che alla polizia di Stato sono imposte un'estrema prudenza ed il più alto riserbo; essa può prestar i migliori servigi in centinaia di casi, ma appena commettesse anche solo il più piccolo errore, essa dovrebbe scontarlo duramente. Quante volte non ho io respinto qui le accuse elevate in interpellanze contro gli organi di polizia!

Dal momento in cui incominciò il movimento dello sciopero, le autorità nulla trascurarono, ma intervennero con lodevolissimi tratti e con moltissima benevolenza. Esse hanno fatto il loro dovere, ma da sole non poterono padroneggiare un movimento nel quale gli organizzatori erano già risoluti a tentar l'estremo. Non si potè fare a meno dell'aiuto della truppa. Quanto fosse indispensabile l'intervento della truppa, lo dimostrano i fatti: non bastò neppure il suo intervento. La folla bombardò la truppa con pietre e pezzi di ferro; allora la truppa fece fuoco e parecchie persone furono ferite.

Dissi già la prima volta che nessuno può compiangere più del Governo le vittime innocenti; ma, signori miei, è forse giusto parlare di assassinio, vale a dire del deliberato proposito di uccidere una determinata persona? O che forse i soldati vollero ferire gravemente a bella posta quello sventurato impiegato postale, od era forse loro intenzione di uccidere qualche altra delle persone trovatesi forse per caso travolte nella calca? Lo spirito partigiano non dovrebbe far traviare nessuno a tal punto, da fargli elevare una accusa così terribile, quando si tratta di soldati a lor volta minacciati nella vita, quando si tratta di difesa personale, di tutelar l'ordine pubblico, e di far rispettare la giustizia. (Applausi).

Protesto qui solennemente contro il fatto che si accusano gli appartenenti all'esercito di aver assassinato figli o fratelli, invece di ringraziarli, come si dovrebbe, di aver adempiuto il loro penoso dovere. (Vivi applausi prolungati).

Fresl: I soldati sono nostri fratelli, ma non i fratelli del Governo; i soldati non sono uomini diversi da noi!

Il presidente suona ripetutamente il campanello e prega di far silenzio.

Kórber (continuando): Infine voglio rettificare un'altra cosa. La polizia non si è opposta alla volontaria esposizione del lutto - quantunque nelle circostanze di cui si trattava, si sarebbe potuto elevare qualche obbiezione anche contro una tale manifestazione spontanea - ma essa intervenne solo colà dove l'esposizione di drappi neri era stata imposta con la violenza. E questo era suo dovere!

Eccelsa Camera! La proclamazione dello stato eccezionale per la città di Trieste ed il suo territorio non ha neppur l'ombra d'un provvedimento politico; essa verrà revocata quando sarà giunto il giorno e sarà venuta l'ora in cui il Governo si sarà convinto che il mantenimento dell'ordine pubblico, la tutela delle persone e della proprietà si potranno ottenere con provvedimenti normali; prima no!

Quali si sieno le basi sulle quali secondo vari criterii si vorrebbe costruire lo Stato, si deve escluderne la debolezza e sarebbe debolezza se 100.000 pacifici cittadini si trovassero alla mercè di un'accozzaglia di individui, i quali di solito si tengono nascosti per buone ragioni ed osano venir alla luce solo quando credono suonata l'ora per la loro azione.

Fresl: Lei ha detto le stesse cose a Praga.

Kórber (continuando): In tali momenti ogni altro sentimento deve tacere di fronte all'imperioso dovere di ristabilire l'ordine, il quale giova a tutti, poveri o ricchi, alti o bassi, purchè sieno onesti. A Trieste si tratta solo di ristabilire l'ordine e la calma e nient'altro! (vivi applausi prolungati).

---

Il dott. Kathrein (ted. clericale) rileva quanto importi a tutta la Camera che nella questione dei provvedimenti eccezionali per Trieste sia fatta luce su ogni punto; propone quindi di iniziare tosto la prima lettura della proposta governativa concernente la proclamazione dello stato eccezionale a Trieste (applausi).

La proposta Kathrein è accolta.

Il presidente comunica che sull'argomento è stata presentata una proposta di urgenza dal dott. Ellenbogen e consorti. Fa leggere la proposta nella quale si chiede l'immediato toglimento dei provvedimenti eccezionali e la sospensione del luogotenente di Trieste (esclamazioni, rumori, risa).

---

La proposta d'urgenza.

L'urgenza è appoggiata dai socialisti, dagl'italiani, dai pangermanisti, dagli czechi radicali e da alcuni giovani czechi, nonché dai deputati Ofner e Lecher.

Il presidente dichiara che la proposta d'urgenza sarà pertrattata unitamente alla proposta del Governo.

Kathrein rinuncia alla motivazione della sua proposta.

Prende quindi la parola il dott. Ellenbogen. Mentre questi si accinge a dar ragione della sua proposta, Lueger si rivolge ai suoi colleghi di partito e dice: "Andiamo a pranzare!" E tutti i cristiano-sociali, con Lueger alla testa, escono dall'aula.

Ellenbogen, incominciando il suo discorso, dice che il presidente dei ministri d'uno sciopero, avvenne una grave sommossa; ma colà intervenne un uomo benevolo, cosicché fu scongiurato ogni spargimento di sangue ed il conflitto si compose pacificamente. Quell'uomo benevolo era l'attuale ministro della giustizia, barone Spens-Boden. (Applausi).

Continuando il suo discorso, l'oratore attacca vivacemente il luogotenente di Trieste, e dice che questi manifestò perfino l'intenzione di far sciogliere dalla truppa il Consiglio comunale di Trieste.

L'oratore dice che la promulgazione delle misure eccezionali è un provvedimento ingiustificato, preso soltanto per la sicurezza del luogotenente. Ellenbogen apostrofa il presidente dei ministri con le parole seguenti: Per riguardo al Parlamento non abbiamo biasimato la sua attività; però se Ella annulla per così frivoli motivi i diritti politici, ciò significa che Ella non è meno burocratico e poliziotto dei suoi predecessori. Due anni fa a Praga, dove le cose s'erano fatte molto più pericolose, si è potuto far senza dello stato eccezionale.

Ellenbogen dice insussistente anche la asserzione che i disordini sieno stati provocati da elementi anarchici. Dei fatti di Trieste è indirettamente colpevole l'amministrazione del Lloyd; direttamente però nessun altro che il Luogotenente di Trieste.

Il presidente dei ministri, che finora ha fatto l'impressione d'uno che voglia l'ordine e la pace, d'uno che voglia accogliere quelle domande che apparissero giustificate, non dovrebbe prender le parti del luogotenente, la cui permanenza a Trieste equivarrebbe al proposito di provocar nuovi disordini.

Ellenbogen chiude con un caloroso appello alla Camera, invitandola a votare a favore della sua proposta. (Vivi applausi dei socialisti).

Il presidente chiama all'ordine il dott. Ellenbogen per i termini offensivi usati nel suo discorso (vivaci proteste dei socialisti).

---

Le dichiarazioni del Governo.

Kórber, presidente dei ministri, dice: Anzitutto devo protestare ancor una volta nel modo più risoluto contro gli attacchi così violenti diretti dal signor deputato dott. Ellenbogen contro la forza armata. Dopo quanto mi è noto ufficialmente, e dopo i rilievi fattisi finora, questi attacchi contro la truppa risultano assolutamente infondati.

Quando la truppa è attaccata con vie di fatto, quando l'ufficiale che la comanda, colpito da sassate, stramazza a terra, alla truppa non rimane altro che ricorrere ai mezzi di difesa più energici. La truppa - lo devo rilevare ancora una volta - ha fatto pienamente il suo dovere, e quindi debbo designare come assolutamente inesatte tutte le accuse elevate contro l'esercito (proteste, rumori). L'inchiesta dimostrerà se sia più esatta la mia versione fondata sui rapporti ufficiali o quella del signor deputato dott. Ellenbogen.

L'applicazione di misure straordinarie seguì soltanto per la necessità della difesa generale, per la tutela della proprietà e dell'ordine pubblico.

Nel caso presente, le misure eccezionali non sono un espediente autoritario politico, ma la estrema risorsa amministrativa per opporre un argine potente all'anarchia che invade. Se il Governo non fosse ricorso a quel provvedimento, e particolarmente se i disordini fossero durati ancora per qualche tempo, si sarebbe rimproverato il Governo di non aver fatto uso dei poteri concessigli dalla costituzione - uso legittimato dalle circostanze - e di aver quindi esposto a pericolo i beni più preziosi dei cittadini: la vita e la sicurezza personale.

Quando con tanta frivolezza si giunge a compromettere l'ordine pubblico, come è avvenuto a Trieste, nessuno deve più meravigliarsi se ai diritti costituzionali subentra il diritto statario. Ma in questo caso la responsabilità non ricade, come sostenne l'onorevole preopinante, sul Governo, che ha ora provveduto acché regnino l'ordine e la quiete, ma bensì su quegli elementi che hanno scaraventato fra le masse la face della rivoluzione.

Ellenbogen: Poliziotto anche lei!

Presidente: La chiamo all'ordine! Il suo contegno passa ogni limite!

Kórber, continuando: In casi simili è supremo dovere del Governo di ristabilire la maestà inesorabilmente severa della legge, dovere cui il Governo non si sottrarrà giammai. Non posso che ripetere ancora una volta che il Governo ha preso questo provvedimento dopo accurato esame della situazione e nella piena consapevolezza della sua responsabilità.

Per le ragioni da me già esposte, il Governo deve insistere acciocché le misure eccezionali rimangano in vigore fino a tanto che - e dal canto mio spero che ciò avverrà entro brevissimo tempo - a Trieste saranno ritornate la calma e la tranquillità. Quindi, dal mio punto di vista non posso aderire alla proposta di revocare i provvedimenti eccezionali, e tanto meno a quella contenuta nel 2.° punto della proposta d'urgenza, giacché quello di disporre dei funzionari dello Stato è esclusivamente affare del potere esecutivo e perché - come già osservai - il signor luogotenente ha fatto pienamente il suo dovere anche in queste circostanze così gravi (applausi).

---

Dott. Ploj (sloveno-clericale) dichiara a nome del club slavo che questo non voterà per la proposta Ellenbogen, ma bensì per quella di Kathrein, ritenendo assolutamente necessario che le condizioni di Trieste sieno esaminate e rivelate sotto tutti i riguardi, e perché egli confida che i fattori competenti, sulla base dei risultati dell'inchiesta, prenderanno i provvedimenti più adatti per il ripristinamento di condizioni legali e normali.

---

La replica dell'on. Hortis.

L'on. Hortis esordisce dicendo che, come rappresentante della curia elettorale generale di Trieste, ritiene suo dovere di prendere egli pure la parola su questo grave argomento. Si è narrato lo svolgimento dei fatti in vario modo. Egli non vuol porre in dubbio la buona fede delle dichiarazioni altrui, tanto meno in quanto che la gravità della cosa esige che si proceda con la massima prudenza. I fuochisti del Lloyd, operai molto mal pagati ed occupati in un lavoro molto faticoso, presentarono il 21 gennaio u. s. un memoriale in cui esponevano le loro domande.

L'amministrazione del Lloyd ha indugiato molto prima di accogliere quelle giustificate domande dei fuochisti ed ha ceduto, accettando l'arbitrato, quando era già troppo tardi e quando erano già a deplorarsi le tristi conseguenze del suo rifiuto. Nella sua resistenza l'amministrazione del Lloyd trovò un alleato nel Governo, il quale pose a disposizione del Lloyd fuochisti della marina da guerra e permise che venissero assunti per il servizio di bordo fuochisti che erano stati sottoposti ad un esame del tutto superficiale.

Tutto il ceto operaio fece perciò causa comune con i fuochisti, e ciò avvenne, tutti devono ben ammetterlo, senza atti di violenza. La polizia che doveva sapere già da settimane quali avvenimenti incombevano, perché se ne parlava dappertutto in città, intervenne attaccando i manifestanti all'arma bianca. (Udite, udite).

Questo è il contegno lodevole e la benevolenza dimostrata dalla polizia, contegno di cui seppe tanto raccontare il presidente dei ministri. (Applausi da parte degli italiani e dei socialisti)

Va da sé che i dimostranti non avrebbero comunicato notizie alla polizia, però ciò che sapeva tutta la città, doveva saperlo anche la polizia. Essa non manca di spie. Al posto degli operai che, mantenendo un contegno serio e corretto, si conquistarono le generali simpatie dei cittadini senza distinzione, sono subentrati poi eccedenti che presero parte a fatti purtroppo biasimevoli. Tutta la città sa a che classe di popolazione appartenevano quegli eccedenti e tanto più lo doveva sapere la polizia, la quale in altra occasione era venuta con essi in rapporti più intimi. (Udite, udite da parte degli italiani e dei socialisti).

Ed è certo che quella ragazzaglia in altre deplorevolissime occasioni rese servigio alla polizia, e fu impiegata a molestare pacifici cittadini.

L'oratore legge quindi la seguente nota firmata da cinque cittadini: "Noi sottoscritti eravamo in piazza Verdi al momento in cui furono sparate colà le fucilate, e siamo sempre ed in ogni occasione pronti a testimoniare ed a dimostrare che gli otto soldati che stavano colà al comando di un caporal maggiore non furono minimamente provocati (udite! udite!) Semplicemente per il motivo che la piazza era quasi vuota e perché tutta la dimostrazione avveniva in piazza della Borsa ed in piazza Grande. Sulla piazza Verdi si trovavano da 50 a 60 persone, (udite! udite!) che stavano colà sparpagliate, conversando pacificamente. La maggior parte di quelle persone erano cittadini tranquilli che si erano recati colà per non venir confusi con gli eccedenti. All'improvviso si udì in lontananza una salva, e quasi immediatamente quei cittadini, per ordine del sotto ufficiale, furono fatti bersaglio di un fuoco incrociato. Basti dire che noi eravamo distanti soltanto dieci passi, e che di una sessantina di persone vedemmo caderne subito otto. Questa salva improvvisa fu sparata senza alcun motivo e senza che la si potesse minimamente prevedere".

"Se i cinque testimoni firmati non bastassero, potremo addurne ancora altri dieci o dodici". (udite! udite!).

Su chi ricade quindi la colpa? Certo non sugli operai. Ciò deve ammettere lo stesso ministro. La colpa ricade su quelle persone che per il loro ufficio dovevano conoscere in tempo ciò che stava per succedere, e alle quali incombeva l'obbligo di prevenire. Ricade dunque sulla direzione del Lloyd e sul Governo che prese le sue parti. (Applausi degli italiani e dei socialisti).

La direzione del Lloyd sapeva che avrebbe potuto mantenere la pace con sacrifizi relativamente esigui, ed il Governo avrebbe dovuto promuovere ad ogni costo la pacificazione. Esso non avrebbe dovuto offrire al Lloyd la possibilità di far divampare la guerra. Il Governo avrebbe potuto adoperare molto bene i molteplici mezzi che stanno a sua disposizione per influire sul Lloyd: avrebbe dovuto esercitare il suo ascendente su questa società per azioni, divenuta vero istituto di pensionamento per impiegati dello Stato semi giubilati, per militari giubilati del tutto e per uomini politici compiacenti. (Applausi).

Il Lloyd ed il Governo hanno commesso un delitto contro la città di Trieste e contro l'umanità. Il Lloyd non ha mai avuto riguardi per Trieste, e il Governo ne ostacola lo sviluppo sociale. Dove sono gli istituti superiori promessi? Il Governo impiega mezzo secolo per costruire una seconda congiunzione ferroviaria di Trieste con l'interno dell'Europa. Si lesina su ogni spesa destinata a favorire lo sviluppo del commercio, dell'industria e della navigazione nazionale.

Va da sé che con questo procedere si menoma anzitutto il prestigio del Governo, e ne è conseguenza naturale appunto questa, che scoppiando disordini, gli organi dell'autorità non possono ristabilire l'ordine con i mezzi normali. Nel caso presente ciò doveva risaltare ancora più chiaramente, perché si trattava di una causa giusta, che aveva incontrato le simpatie di tutte le persone di cuore.

Il presidente dei ministri ha tentato di riversare la colpa su altri elementi. Si è parlato fra altro di anarchici. È certo che anche questi avranno pensato al fatto loro. Si è parlato, però, anche del partito nazionale più accentuato, al quale si vorrebbero addossare delle responsabilità. Ma io domando: E il Governo? che cosa ha fatto il Governo, in condizioni così difficili, per prevenire la catastrofe? Nulla! Esso non ha fatto nulla per impedire lo sciopero e le sue conseguenze. Anzi è stato il Governo a provocare lo sciopero col suo contegno indeciso. Esso si è ostinatamente rifiutato d'intervenire a tempo per l'appoggio della Camera a favore dei provvedimenti da lui stesso emanati, con un appello ai sentimenti dei deputati; a malgrado di ciò, e sebbene la lettura di una parte della proposta presentata dall'oratore abbia destato l'ilarità d'un certo numero di deputati, egli reputa suo dovere di esprimere il proprio convincimento che in nessun luogo mai lo stato eccezionale fu proclamato più alla leggera che a Trieste. (Applausi)

Le domande dei fuochisti del Lloyd erano pienamente giustificate, e perciò tutta la popolazione di Trieste, senza distinzione di nazionalità, appoggiò i postulati degli scioperanti. Le autorità invece si posero dalla parte del Lloyd contro i fuochisti.

Il presidente dei ministri sostenne che il Luogotenente conte Goëss adoperò con zelo per far cessare lo sciopero. Invece il Luogotenente fino all'ultimo momento non fece nulla perché le domande degli operai fossero accolte. Io credo, dice l'oratore, che il Luogotenente non condivida interamente le benevole intenzioni del ministro del commercio; intenzioni che io qui debbo particolarmente lodare.

Passando ad occuparsi dei deplorevoli fatti di venerdì e sabato, Ellenbogen dice che non v'era alcun motivo per far intervenire la forza armata. Tutti a Trieste confermarono all'oratore che un gruppo di operai i quali procedevano tranquillamente cantando furono accolti dalla polizia colle sciabole snudate. ("Udite! Udite!" dai banchi dei socialisti e degli italiani).

Questo fu il primo delitto fatto commettere dal luogotenente di Trieste. L'impiego di truppe nelle vie in occasioni simili deve essere qualificato come una provocazione diretta contro la popolazione.

Un ufficiale che comandava un distaccamento di truppa collocato sulla Piazza della Borsa, senza impellente motivo ordinò una carica alla baionetta. Quello stesso ufficiale con una sciabolata tagliò ad una donna la mammella sinistra! (Udite! Udite!) A quell'atto dell'ufficiale partirono dalla folla grida di protesta.

Il primo tenente così apostrofato fu colpito da una pietra. È inesatto che egli sia stato ferito sulla testa; semplicemente il sasso gli fece cadere il berretto ed egli si chinò per raccoglierlo; quindi non è vero ch'egli sia stramazzato a terra privo di sensi.

Due compagni socialisti chiesero all'ufficiale il suo nome, ed egli disse di chiamarsi Koppl. L'ufficiale comandò ai suoi soldati: "Schnellfeuer!" (fuoco accelerato). La folla si diede a fuggire gridando. Un sotto ufficiale comandò al suo riparto di far fuoco su persone che non avevano avuto alcuna parte nei tumulti. Così due giornalieri che non avevano avuto alcuna parte nelle dimostrazioni, furono stesi morti dai soldati. L'oratore qualifica questo fatto con parole violentissime. (Clamorose invettive dai banchi dei socialisti).

L'on. Ellenbogen attacca ancora il militare per il suo contegno brutale.

Schuhmeier (socialista): Pare incredibile che la popolazione austriaca si sia meritata simili Governi!

Ellenbogen, continuando, narra che i fatti di sabato incominciarono con l'esposizione dei segni di lutto. Coloro i quali non esposero il lutto ebbero fracassate le finestre.

Kórber, presidente dei ministri: Questo non lo può negare!

Ellenbogen: Certo che no, ma per la rottura di finestre non è mica ordinata la pena di morte!

L'oratore continua osservando che il primotenente Képpl tenta di giustificarsi, dicendo di non aver dato l'ordine di far fuoco; narra che furono investite perfino quattro persone che portavano un cadavere, che dovettero lasciar cadere a terra. Quelle quattro persone furono caricate alla baionetta. (Udite, udite).

Io - continua Ellenbogen - accompagnato dal segretario delle organizzazioni operaie, mi recai dal luogotenente, per pregarlo di ritirare la truppa. Il conte Goëss mi rispose: "In questa faccenda posso benissimo fare a meno del suo consiglio". (Rumori nei banchi dei socialisti).

Quell'aristocratico non sapeva capire che un uomo potesse avere pietà dei propri compagni. Egli mi domandò a che scopo mi fossi recato a Trieste. Evidentemente credeva che io mi fossi recato a Trieste per prender parte a saccheggi.

Ellenbogen mostra il cappello di una vittima perforato da proiettili, ed esclama: Signor presidente dei ministri, ecco un trofeo della vittoria del suo luogotenente! Questi può andar superbo d'aver riportato vittoria sui monelli di Trieste!

---

L'oratore rammenta che i fuochisti del Lloyd, operai molto mal pagati, presentarono il 21 gennaio u. s. un memoriale in cui esponevano le loro domande, politica, ciò che risulta anche dalla circostanza che si applica alla stampa il bavaglio.

Il sistema di elementi anarchici dato la maggior cura per accapararsi l'appoggio della Camera a favore di disposizioni eccezionali, è risibile intanto che ciò non avrebbe la scopo: verità parla da sè.

L'amministrazione del Lloyd ha indugiato molto prima di accogliere il lodo generale sicchè coltivano l'irredentismo domandato dai fuochisti e ha ceduto troppo tardi e quando erano già a deplorare le conseguenze del suo rifiuto. Nella resistenza si è ributtato e si dichiara che tutti, senza distinzione, hanno spontaneamente i drappi neri in segno di lutto.

L'oratore prega tutti i partiti liberali di votare per la proposta di togliere lo stato d'assedio. Noi non vogliamo nè il carnefice nè la forca, perchè l'ordine si ristabilisce da sè; anzi è già ristabilito.

Lecher: È arrivato or ora un dispaccio annunciante che gli operai hanno già ripreso il lavoro.

Hortis: In questo momento il Governo è intento a creare un grande disordine etico e morale, che sarà naturalmente tutto a suo danno...

Lecher: Questa è l'idea di Stato austriaca!

La fine del discorso dell'on. Hortis è accolta da vivi applausi di una parte della Camera.

Su proposta del bar. Sturgkh, la discussione è chiusa. Ad oratori generali sono eletti l'on. Zazworka contra e l'on. dott. Bartoli pro.

---

Un oratore czeco.

Zazworka dichiara che egli ed i suoi amici politici voteranno per il toglimento dello stato d'assedio perché essi stessi hanno sperimentato nella Boemia come un governo malevolo possa agire contro un popolo. L'oratore stigmatizza l'impiego del militare nei casi di sciopero, ciò che ha per conseguenza che il militare raccoglie a guiderdone l'odio del popolo.

Dopo aver toccato delle cose della Boemia, l'oratore viene a parlare del divieto opposto alle dimostrazioni di lutto, ciò che prova quanto poca libertà ci sia a Trieste. L'oratore adopera un termine non parlamentare a proposito del vessillo giallo-nero e viene richiamato perciò all'ordine dal vicepresidente Kaiser.

Zazworka conchiude:

Chi è amico della vera libertà, voterà con noi per l'abrogazione dei provvedimenti eccezionali e dello stato d'assedio.

---

Il discorso dell'on. Bartoli.

Bartoli dichiara che i motivi addotti dal presidente dei ministri non sono punto convincenti, e critica il contegno della polizia di Trieste. Col pretesto di combattere l'irredentismo, si favoriscono i peggiori elementi che vengono aizzati contro la parte migliore della popolazione. (Applausi dagli italiani). Una stampa indegna, cui nulla è sacro, attacca e calunnia giornalmente i migliori e più stimati cittadini. A malgrado di ciò, questa stampa trova, per mire politiche, appoggio e protezione presso la polizia e presso le altre autorità. (Udite! udite!)

Con questi ed altri simili mezzi la polizia ed il Governo combattono i rappresentanti del partito nazionale italiano per favorire coloro che vogliono salvare l'Austria, snazionalizzando la popolazione italiana. Usando tal procedere, il Governo si è naturalmente alienato le simpatie di tutta la popolazione italiana di Trieste e di tutto il Litorale. Né il Governo, né i suoi organi hanno il contatto ch'è necessario col popolo, ed accecato com'è da preoccupazioni politiche, questo Governo combatte anche le aspirazioni più modeste degli italiani nel campo nazionale. Nel far ciò il Governo non trova s'intende il tempo di esaminare e di compiere la soluzione delle importanti questioni sociali, economiche e commerciali, intellettuali, che interessano le provincie italiane dell'Austria, e particolarmente Trieste che è pure importante città commerciale ed unico emporio marittimo della monarchia.

A Trieste si mantengono scuole in lingue straniere e ci si rifiuta ostinatamente una università italiana.

Se l'esistenza di elementi anarchici dovesse esser motivo per l'applicazione di disposizioni eccezionali, si dovrebbe proclamare lo stato d'assedio in tutto il mondo.

Choc, czeco radicale, esclama: Soltanto governi sciocchi coltivano l'anarchismo!

Hortis accenna quindi alle dimostrazioni di lutto, e dichiara che tutti, senza distinzione di partito, avevano esposto spontaneamente i drappi neri in segno di lutto. (Udite! Udite!). Ma picchetti di soldati, guidati da commissari di polizia, venivano mandati per le case a indurre la gente a ritirare i drappi neri. (Udite! Udite!).

Dove la reazione, la polizia ed il militarismo hanno la prima parola, non la può andar diversamente. È un procedere infame di far sparare, per tutelare interessi privati, sul popolo irreggimentato contro il popolo non soldato.

È follia il credere che le cartucce potranno annientare la energia sociale assorgente. La polvere ed il piombo hanno sempre costituito i peggiori metodi d'educazione di governo.

Al fuoco dei fucili si è aggiunta ora la forca. L'applicazione di tali mezzi contro una città che negli ultimi giorni ha tanto sofferto moralmente ed economicamente, è, per parlare eufemisticamente, un errore terribile. Non resta altro a sperare se non che i provvedimenti eccezionali vengano quanto prima revocati. Questi provvedimenti hanno certo tendenza politica, ciò che risulta anche dalla circostanza che si applica alla stampa il bavaglio.

================================================================================

IL PICCOLO
pag. 2 - 19 Febbraio 1902 - N. 7344

Primo quarto. — Leva il sole ore 7.2 tramonta ore 5.36 — Oggi: S. Corrado. — Domani: S. Eleuterio.

================================================================================

[CONTINUAZIONE DALLA PRIMA PAGINA]

per far cessare lo sciopero. Esso mise a disposizione del Lloyd i fuochisti della marina di guerra, ed allorché tutti gli operai di Trieste si unirono ai fuochisti, il Governo fece uscire la truppa, che uccise degli innocenti. Esso proibì perfino l'esposizione di segni di lutto, inasprendo con questo divieto sempre più la popolazione. Noi, deputati italiani, dobbiamo protestare energicamente contro siffatto contegno degli organi del Governo.

L'oratore termina, facendo la seguente dichiarazione:

Se per inconcessa ipotesi nei giorni ora trascorsi, di fronte agli avvenimenti tristi ed altamente deplorevoli, fosse pur stata necessaria l'applicazione di disposizioni eccezionali per ristabilire a Trieste l'ordine pubblico, oggi noi siamo fermamente convinti che, visto che la calma è ristabilita, sia sufficente l'applicazione delle disposizioni di legge generali per tutelare l'ordine e la quiete pubblica. Noi voteremo per l'urgenza, ed in linea meritoria presentiamo la proposta che il Governo venga invitato a togliere quanto prima le disposizioni eccezionali (applausi dai banchi degli italiani).

---

Altri oratori.

Ha ancora la parola il proponente dott. Ellenbogen, il quale deplora che si sia fatto fuoco senza bisogno. A che cosa vogliono condurre i provvedimenti eccezionali, l'oratore apprende dal fatto che oggi sarebbe stato dato l'ordine di non comunicare alla popolazione di Trieste le discussioni del Parlamento (udite! udite!): questo è illegale.

Dopo aver eccitato la Camera a votare la sua proposta, dichiara che in caso di reiezione di questa proposta, i suoi aderenti si associeranno alla proposta Kathrein, proponendo l'immediata elezione di una commissione di 37 membri con l'incarico di riferire entro tre giorni.

È quindi respinta la proposta Ellenbogen ed accolta quella del dott. Kathrein.

Nella discussione meritoria parla il dott. Derschatta (tedesco popolare), il quale, pur deplorando i fatti avvenuti e le vittime, crede opportuno e doveroso di pensare agli obblighi imposti dalla necessità di esaminare se per la sospensione dei diritti costituzionali in una città esistano tutte le premesse necessarie. L'oratore si associa alla proposta di affidare l'oggetto ad una commissione di 37 membri perché riferisca entro otto giorni anziché entro tre.

La proposta Ellenbogen per tre giorni è respinta, ed è accolta la proposta Derschatta. L'argomento è con ciò esaurito.

Si continua la discussione sulle ferrovie bosniache. Parla il dott. Jocevich (croato), dopo di che si chiude la discussione generale.

La seduta è levata.

Prossima seduta domani, mercoledì. Si nominerà, fra altro, la commissione d'inchiesta sui fatti di Trieste.

CRONACA LOCALE

---

Per la verità.

Schiarire e far rilucere la verità è compito che la Camera dei deputati ha, come è noto, affidato ad una commissione che è stata eletta e si è già riunita. Non certo pretendiamo di dar consigli ai commissarî, particolarmente dopo i discorsi degli on.li Hortis e Rui che stanno completamente per la causa della verità e della giustizia. Reputiamo però che il mezzo unico, per riuscire a dipingere esattamente il quadro degli avvenimenti, sarebbe trovato se la commissione, rispettivamente il sottocomitato di 9 membri, che sarà eletto, facesse uso del diritto che alle commissioni parlamentari dà il § 8 del regolamento della Camera.

Questo paragrafo dà alle commissioni il diritto non solo di interrogare periti e testimoni per assumere deposizioni o di eccitare questioni, ma anche di mandare pareri e testimonianze scritte.

A rendere efficace e solenne questo diritto, sarebbe necessario che il sottocomitato se ne valesse non restando a Vienna, ma trasferendosi per qualche giorno a Trieste. Qui la scena degli avvenimenti e le persone, la trama degli episodî e la catena di conseguenze si potrebbero vedere e fermare nel modo più spiccio.

Da Trieste poi non si potrebbe che benedire questo trasferimento della commissione da Vienna alla città nostra. Senza aspettare l'invito a mandare deposizioni scritte, a dimostrare quanta copia di prove e di fatti si possa fornire, ad assicurare in antecedenza sulla necessità dei singoli di sorgere a testimoni della verità, vorremmo invitare, fin da oggi, ancora in giornata, quanti fossero testimoni oculari degli episodî più gravi, ad offrire per lettera o per telegrafo le proprie deposizioni all'uno o all'altro dei due membri italiani della commissione.

Queste offerte diverrebbero fra mano dei deputati nostri, dei validi argomenti per conseguire che la commissione, in cosa di tanto momento, faccia uso del diritto dell'assunzione propria di testimonianze, come ha fatto già altre volte.

Lo stesso presidente dei ministri ha dichiarato di non voler soffocare la verità, ma di farla trionfare. A noi parrebbe che il mezzo migliore di questo scopo fosse, per i nostri deputati, nei favori favorevoli alla causa della verità derivanti dagli esami immediati con cui la commissione dai luttuosi avvenimenti potrebbe maturare insegnamenti e moniti per l'avvenire.

---

Il richiamo del luogotenente ed il club italiano.

La "Neue Freie Presse", arrivataci stanotte, commenta favorevolmente l'appoggio dei voti accordato dai deputati italiani alla proposta Ellenbogen, e in ispecie al punto della medesima che riflette il diritto del Governo di sollevare dalla carica il luogotenente conte Goëss.

Il giornale dà le seguenti informazioni: Gli italiani votarono a favore della urgenza della proposta Ellenbogen, perché fosse resa possibile la immediata discussione dipartimentale. Se la urgenza fosse passata, gli italiani avrebbero colto l'occasione per chiarire esattamente il loro atteggiamento di fronte ai singoli punti della proposta Ellenbogen. Ne avrebbero appoggiato il punto primo e terzo, rifiutando il toglimento delle misure eccezionali, vale a dire lo stato d'assedio; avrebbero accordato il loro appoggio al punto secondo che chiedeva l'immediata sospensione del conte Goëss, riferendosi alla proposta già discussa ed approvata nella seduta precedente, secondo la quale una commissione avrebbe dovuto indagare e assodare le responsabilità.

---

Tendenze che inquietano.

Mentre la Commissione parlamentare incaricata di riferire interno proposito sui provvedimenti eccezionali comincia a radunarsi, e, sperabilmente, la discussione procederà in modo da far scaturire la verità, non manca che di riscontrarsi tendenze inquietanti.

I giornali governativi di Vienna si sono dati a sostenere che le misure eccezionali del Governo non erano poi tanto eccezionali, e che l'autorità governativa e militare agì con moderazione.

Perdurando queste argomentazioni, che anche qui hanno trovato eco in un foglietto e che potrebbero trovare appoggio in qualche altro, dobbiamo rilevare le assurdità di questa tesi.

I primi provvedimenti furono la stampa di stato d'assedio e la consegna delle truppe nelle caserme. Questi primi provvedimenti, secondo anche il giudizio che ne portarono la stessa stampa governativa, erano pienamente giustificati; giustificati, non tanto dai disordini già avvenuti, quanto dalla previsione di quelli che potevano accadere.

Contro questi primi provvedimenti nessuno ebbe, né può avere nulla da ridire. Ciò che invece suscita la nostra opposizione è il modo in cui i primi provvedimenti furono applicati e le misure successive prese.

Non rileviamo tanto né l'impiego esclusivo di gendarmi boemi, né il contegno di questi, che per quanto acri e provocanti potevano forse anche giustificarsi colla scarsità dei mezzi a disposizione delle autorità e colla necessità di ovviare ad ogni movimento di strada col massimo rigore.

La differenza fra le misure preliminari e le successive, fra le misure di prevenzione e quelle di esecuzione, balza nettamente agli occhi.

Riguardo alle prime, i provvedimenti presi, misure eccezionali, erano pienamente giustificati; riguardo alle seconde invece, il contegno della truppa, e specialmente delle gendarme mobili, non lo fu affatto.

Non torna utile insistere sulla descrizione delle scene che seguirono alla proclamazione dello stato d'assedio. I fatti furono già esposti con sufficiente chiarezza in queste colonne. Le norme di questa tesi verranno chiarite dalla commissione d'inchiesta.

A noi preme però di stigmatizzare l'atteggiamento della stampa governativa che tenta di giustificare le brutalità commesse, e di rimovere dalle autorità governative e militari ogni responsabilità per l'operato dei loro agenti. Ciò non è ammissibile. Chi ha ordinato l'intervento dei gendarmi mobili è responsabile anche del modo con cui essi hanno agito. Chi ha disposto che la truppa uscisse dalle caserme è responsabile anche delle conseguenze del suo ordine.

---

La Commissione.

La commissione d'inchiesta sui fatti di Trieste è composta come segue:

Presidente: cav. de Fuchs.

Membri: barone Aehrenthal; barone Chlumecky; barone Mayreder; Biliński, dott.; Brenner, barone de; Byk, cav. de; dott. Chiari; Derschatta, dott.; Ellenbogen; Freisl, dott.; Funke; Glöckner, dott.; Gregr, dott.; Hofer, dott.; Hortis, dott.; Kaiser, dott.; Kindermann; Koerber, dott.; Kramarz, dott.; Loser; Lueger, dott.; Masaryk, dott.; Noske; Pergelt; Ploj; Porzer; Prade; Promber; Šusteršic, dott.; Veselý; Wolf; Zaczek; Zaleski; Zazvorka, dott.; Žaček.

Segretarî: dott. de Loew; dott. Seidler; dott. Lammasch.

La commissione elesse quale vice presidente il cav. de Bilinski e creò un sottocomitato di 9 membri.

Vista che l'esame della qualità richiede molta prudenza e ponderazione, secondo informazioni della "Neue Freie Presse", la commissione avrebbe fatto sapere al Governo, domandando lo scioglimento delle misure eccezionali, che queste disposizioni non possono essere discusse finché la commissione abbia ultimato i suoi lavori.

Il presidente cav. de Fuchs annunziò al sottocomitato che l'oratore del Governo comparirà in seno alla commissione nella seduta di domani.

---

Straordinaria seduta della Commissione.

Una straordinaria seduta della Commissione è stata convocata per mercoledì, 26 febbraio, affine di udire il relatore del Governo. Fino a quel momento la discussione verrà protratta e le disposizioni eccezionali non verranno tolte.

---